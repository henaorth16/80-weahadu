{
    "book_number": 42,
    "book_name_am": "ትንቢተ ዳንኤል",
    "book_short_name_am": "ዳን",
    "book_name_en": "Daniel",
    "book_short_name_en": "Dan",
    "chapters": [
        {
            "chapter": 1,
            "sections": [
                {
                    "title": "ዳንኤልና ሠለስቱ ደቂቅ በናቡከደነፆር ቤተ መንግሥት",
                    "verses": [
                        {
                            "verse": 1,
                            "text": "የይሁዳ ንጉሥ ኢዮአቄም በነገሠ በሦስተኛው ዓመት የባቢሎን ንጉሥ ናቡከደነፆር ወደ ኢየሩሳሌም መጥቶ ከበባት።"
                        },
                        {
                            "verse": 2,
                            "text": "እግዚአብሔርም የይሁዳን ንጉሥ ኢዮአቄምን፥ ከእግዚአብሔርም ቤት ዕቃ ከፍሎ በእጁ አሳልፎ ሰጠው፤ እርሱም ወደ ሰናዖር ምድር ወደ ጣዖቱ ቤት ወሰደው፥ ዕቃውንም ወደ ጣዖቱ ግምጃ ቤት አገባው።"
                        },
                        {
                            "verse": 3,
                            "text": "ንጉሡም ለጃንደረቦቹ አለቃ ለአስፋኒዝ፦ ከተማረኩት ከእስራኤል ልጆች ከነገሥታቱና ከመሳፍንቱ ዘር፥"
                        },
                        {
                            "verse": 4,
                            "text": "ነውር የሌለባቸውንና መልከ መልካሞቹን፥ በጥበብ ሁሉ የሚያስተውሉትን፥ ዕውቀትም የሞላባቸውን፥ አስተዋዮች የሆኑትን፥ በንጉሡም ቤት መቆም የሚችሉትን ብላቴኖች ያመጣና የከለዳውያንንም ትምህርትና ቋንቋ ያስተምሩአቸው ዘንድ ነገረው።"
                        },
                        {
                            "verse": 5,
                            "text": "ንጉሡም ሦስት ዓመት ያሳድጉአቸው ዘንድ፥ ከዚያም በኋላ በንጉሡ ፊት ይቆሙ ዘንድ ከንጉሡ ማዕድ፥ ከሚጠጣውም ጠጅ በየዕለቱ ድርጎአቸውን አዘዘላቸው።"
                        },
                        {
                            "verse": 6,
                            "text": "ከእነዚህም መካከል ከይሁዳ ልጆች ዳንኤልና አናንያ ሚሳኤልና አዛርያ ነበሩ።"
                        },
                        {
                            "verse": 7,
                            "text": "የጃንደረቦቹም አለቃ ስማቸውን ለውጦ፤ ዳንኤልን ብልጣሶር፥ አናንያንም ሲድራቅ፥ ሚሳኤልንም ሚሳቅ፥ አዛርያንም አብደናጎ ብሎ ጠራቸው።"
                        },
                        {
                            "verse": 8,
                            "text": "ዳንኤልም ከንጉሡ ማዕድ እንዳይበላ፥ ከሚጠጣውም ጠጅ እንዳይጠጣ በልቡ ጨከነ፤ እንዳያበላውም የጃንደረቦቹን አለቃ ለመነው።"
                        },
                        {
                            "verse": 9,
                            "text": "እግዚአብሔርም በጃንደረቦቹ አለቃ ፊት ለዳንኤል ሞገስንና ምሕረትን ሰጠው።"
                        },
                        {
                            "verse": 10,
                            "text": "የጃንደረቦቹም አለቃ ዳንኤልን፥ “መብሉንና መጠጡን ያዘዘላችሁን ጌታዬን ንጉሡን እፈራለሁ፤ በዕድሜ እንደ እናንተ ከአሉ ብላቴኖች ይልቅ ፊታችሁ ከስቶ ያየ እንደ ሆነ፥ ከንጉሡ ዘንድ በራሴ ታስፈርዱብኛላችሁ” አለው።"
                        },
                        {
                            "verse": 11,
                            "text": "ዳንኤልም የጃንደረቦቹ አለቃ በዳንኤልና በአናንያ፥ በሚሳኤልና በአዛርያ ላይ የሾመውን አሚሳድን፦"
                        },
                        {
                            "verse": 12,
                            "text": "“እኛን አገልጋዮችህን ዐሥር ቀን ያህል ፈትነን፤ የምንበላውንም ጥራጥሬ፥ የምንጠጣውንም ውኃ ይስጡን፤"
                        },
                        {
                            "verse": 13,
                            "text": "ከዚያም በኋላ የእኛን ሰውነትና ከንጉሡ ማዕድ የሚበሉትን የብላቴኖችን ሰውነት ተመልከት፤ እንደ አየኸውም ሁሉ ከአገልጋዮችህ ጋር የወደድኸውን አድርግ” አለው።"
                        },
                        {
                            "verse": 14,
                            "text": "ይህንም ነገራቸውን ሰምቶ ዐሥር ቀን ፈተናቸው።"
                        },
                        {
                            "verse": 15,
                            "text": "ከዐሥር ቀንም በኋላ ከንጉሡ ማዕድ ከበሉ ብላቴኖች ሁሉ ይልቅ ሰውነታቸው አምሮ፥ ሥጋቸውም ወፍሮ ታየ።"
                        },
                        {
                            "verse": 16,
                            "text": "አሚሳድም መብላቸውንና የሚጠጡትን ጠጅ አስቀርቶ ጥራጥሬውን ሰጣቸው።"
                        },
                        {
                            "verse": 17,
                            "text": "ለእነዚህም ለአራቱ ብላቴኖች እግዚአብሔር በትምህርትና በጥበብ ሁሉ ዕውቀትንና ማስተዋልን ሰጣቸው፤ ዳንኤልም በራእይና ሕልምን በመተርጐም ሁሉ አስተዋይ ነበረ።"
                        },
                        {
                            "verse": 18,
                            "text": "እነርሱ ይገቡ ዘንድ ንጉሡ ያዘዘው ቀን በተፈጸመ ጊዜ፥ የጃንደረቦቹ አለቃ ወደ ናቡከደነፆር አገባቸው።"
                        },
                        {
                            "verse": 19,
                            "text": "ንጉሡም በአነጋገራቸው ጊዜ ከብላቴኖቹ ሁሉ እንደ ዳንኤልና እንደ አናንያ እንደ ሚሳኤልና እንደ አዛርያ ያለ አልተገኘም፤ በንጉሡም ፊት ቆሙ።"
                        },
                        {
                            "verse": 20,
                            "text": "ንጉሡም በጠየቃቸው ጊዜ በጥበብና በማስተዋል ነገር ሁሉ፥ በግዛቱ ሁሉ ከሚኖሩ የሕልም ተርጓሚዎችና አስማተኞች ሁሉ እነርሱ ዐሥር እጅ የበለጡ ሆነው አገኛቸው።"
                        },
                        {
                            "verse": 21,
                            "text": "ዳንኤልም እስከ ንጉሡ እስከ ቂሮስ መጀመሪያ ዓመተ መንግሥት ተቀመጠ።"
                        }
                    ]
                }
            ]
        },
        {
            "chapter": 2,
            "sections": [
                {
                    "title": "የናቡከደነፆር ሕልም",
                    "verses": [
                        {
                            "verse": 1,
                            "text": "ናቡከደነፆርም በነገሠ በሁለተኛው ዓመት ሕልም አለመ፤ መንፈሱም ታወከ፤ ሕልሙንም ዘነጋው።"
                        },
                        {
                            "verse": 2,
                            "text": "ንጉሡም ሕልሙን እንዲነግሩት የሕልም ተርጓሚዎቹንና አስማተኞቹን፥ መተተኞቹንና ከለዳውያኑንም ይጠሩ ዘንድ አዘዘ፤ እነርሱም ገብተው በንጉሡ ፊት ቆሙ።"
                        },
                        {
                            "verse": 3,
                            "text": "ንጉሡም፥ “ሕልም አልሜአለሁ፤ መንፈሴም ታወከብኝ፤ ሕልሜንም ዘነጋሁት” አላቸው።"
                        },
                        {
                            "verse": 4,
                            "text": "ከለዳውያኑም ንጉሡን በሱርስት ቋንቋ፥ “ንጉሥ ሆይ! ለዘለዓለም ኑር፤ ለአገልጋዮችህ ሕልምህን ንገር፤ እኛም ፍቺውን እንነግርሃለን” ብለው ተናገሩት።"
                        },
                        {
                            "verse": 5,
                            "text": "ንጉሡም መለሰ፤ ከለዳውያኑንም፥ “ነገሩ ከእኔ ዘንድ ርቆአል፤ ሕልሙንና ፍቺውን ባታስታውቁኝ፥ ትገደላላችሁ፤ ቤቶቻችሁም የጉድፍ መጣያ ይደረጋሉ።"
                        },
                        {
                            "verse": 6,
                            "text": "ሕልሙንና ፍቺውን ግን ብትነግሩኝ፥ ከእኔ ዘንድ ስጦታና ዋጋ፥ ብዙ ክብርም ትቀበላላችሁ፤ ስለዚህም ሕልሙንና ፍቺውን ንገሩኝ” አላቸው።"
                        },
                        {
                            "verse": 7,
                            "text": "ሁለተኛም ጊዜ መልሰው፥ “ንጉሡ ለአገልጋዮቹ ሕልሙን ይንገር፥ እኛም ፍቺውን እንናገራለን” አሉት።"
                        },
                        {
                            "verse": 8,
                            "text": "ንጉሡም መልሶ፥ “ነገሩ ከእኔ ዘንድ እንደ ራቀ ታውቃላችሁና ጊዜውን እንደምታስረዝሙ እኔ አውቃለሁ።"
                        },
                        {
                            "verse": 9,
                            "text": "ሕልሙንም አሁን ባትነግሩኝ አንድ ፍርድ አለባችሁ፥ ጊዜውን ለማሳለፍ የሐሰትንና የተንኰልን ቃል ልትነግሩኝ አዘጋጅታችኋል፤ ስለዚህ ሕልሙን ንገሩኝ፤ ፍቺውንም መናገር እንደምትችሉ አውቃለሁ።”"
                        },
                        {
                            "verse": 10,
                            "text": "ከለዳውያኑም በንጉሡ ፊት መልሰው፥ “የንጉሡን ነገር ያሳይ ዘንድ የሚችል ሰው በምድር ላይ የለም፤ ታላቅ ንጉሥና አለቃ የሆነ እንደዚያ ያለ ነገር የሕልም ተርጓሚንና አስማተኛን፥ ከለዳዊንም የሚጠይቅ የለም።"
                        },
                        {
                            "verse": 11,
                            "text": "ንጉሡም የሚጠይቀው ነገር ከባድ ነው፤ መኖሪያቸው ከሥጋ ለባሽ ጋር ካልሆነ ከአማልክት በቀር በንጉሡ ፊት የሚያሳየው ማንም የለም” አሉ።"
                        },
                        {
                            "verse": 12,
                            "text": "ያንጊዜ ንጉሡ ፈጽሞ ተቈጣ፤ የባቢሎንንም ጠቢባን ሁሉ ያጠፉ ዘንድ አዘዘ።"
                        },
                        {
                            "verse": 13,
                            "text": "ከንጉሡም ዘንድ ትእዛዝ ወጣ፤ ጠቢባንንም ይገድሉ ዘንድ ጀመሩ፤ ዳንኤልንና ባልንጀሮቹንም ይገድሉአቸው ዘንድ ፈለጉአቸው።"
                        },
                        {
                            "verse": 14,
                            "text": "የዚያን ጊዜም ዳንኤል የባቢሎንን ጠቢባን ይገድል ዘንድ የወጣውን የንጉሡን የዘብ አለቃ አርዮክን በፈሊጥና በማስተዋል ተናገረው፤"
                        },
                        {
                            "verse": 15,
                            "text": "የንጉሡ የዘብ አለቃ አርዮክን፥ “ይህ ጭንቅ ትእዛዝ ከንጉሡ ዘንድ ስለ ምን ወጣ?” ብሎ ጠየቀው፤ አርዮክም ነገሩን ለዳንኤል ነገረው።"
                        },
                        {
                            "verse": 16,
                            "text": "ዳንኤልም ገብቶ ፍቺውን ለንጉሡ የሚያስታውቅበት ጊዜ ይሰጠው ዘንድ ንጉሡን ለመነ።"
                        },
                        {
                            "verse": 17,
                            "text": "የዚያን ጊዜም ዳንኤል ወደ ቤቱ ገባ። ነገሩንም ለባልንጀሮቹ ለአናንያና ለሚሳኤል፥ ለአዛርያም አስታወቃቸው።"
                        },
                        {
                            "verse": 18,
                            "text": "ዳንኤልና ባልንጀሮቹም ከቀሩት ከባቢሎን ጠቢባን ጋር እንዳይሞቱ ስለዚህ ምሥጢር ምሕረትን ከሰማይ አምላክ ለመኑ።"
                        },
                        {
                            "verse": 19,
                            "text": "የዚያን ጊዜም ምሥጢሩ በሌሊት ራእይ ለዳንኤል ተገለጠለት። ዳንኤልም የሰማይ አምላክን አመሰገነ።"
                        },
                        {
                            "verse": 20,
                            "text": "እንዲህም አለ፥ “ጥበብና ምክር፥ ኀይልም ለእርሱ ነውና የእግዚአብሔር ስም ከዘለዓለም እስከ ዘለዓለም ይመስገን።"
                        },
                        {
                            "verse": 21,
                            "text": "እሱም ጊዜያትንና ዘመናትን ይለውጣል፤ ነገሥታትን ያስነሣል፤ ነገሥታትንም ይሽራል፤ ጥበብን ለጠቢባን፥ ዕውቀትንም ለአስተዋዮች ይሰጣል።"
                        },
                        {
                            "verse": 22,
                            "text": "የጠለቀውንና የተሰወረውን ይገልጣል፤ በጨለማ ያለውን ያውቃል፤ ብርሃንም ከእርሱ ጋር አለ።"
                        },
                        {
                            "verse": 23,
                            "text": "አንተ የአባቶቻችን ፈጣሪ! እውቀትንና ጥበብን ሰጥተኸኛልና፥ የለመንሁህንም ነግረኸኛልና፥ የንጉሡን ሕልም፥ ትርጓሜውንም ገልጠህልኛልና እገዛልሃለሁ፤ አመሰግንህምአለሁ።”"
                        }
                    ]
                },
                {
                    "title": "ዳንኤል ሕልሙን ከነትርጕሙ ለንጉሡ እንደ ነገረ",
                    "verses": [
                        {
                            "verse": 24,
                            "text": "ከዚህም በኋላ ዳንኤል ንጉሡ የባቢሎንን ጠቢባን ያጠፋ ዘንድ ወደ አዘዘው ወደ አርዮክ ገባ፤ “የባቢሎንን ጠቢባን አታጥፋቸው፤ ወደ ንጉሡ አስገባኝ፥ እኔም ሕልሙንና ፍቺውን ለንጉሡ እነግረዋለሁ” አለው"
                        },
                        {
                            "verse": 25,
                            "text": "የዚያን ጊዜም አርዮክ ዳንኤልን ፈጥኖ ወደ ንጉሡ አስገባውና፥ “ከይሁዳ የምርኮ ልጆች ለንጉሡ ሕልሙንና ፍቺውን የሚነግረውን ሰው አግኝቼአለሁ” አለው።"
                        },
                        {
                            "verse": 26,
                            "text": "ንጉሡም መለሰ፤ ብልጣሶርም የሚባለውን ዳንኤልን፥ “ያየሁትን ሕልምና ፍቺውንም ትነግረኝ ዘንድ ትችላለህን?” አለው።"
                        },
                        {
                            "verse": 27,
                            "text": "ዳንኤልም በንጉሡ ፊት እንዲህ ሲል መለሰ፥ “ንጉሥ የሚጠይቀው ይህ ምሥጢር ለአዋቂዎችና ለፈላስፎች፥ ለሟርተኞችና ለጠንቋዮች የሚገለጥ አይደለም።”"
                        },
                        {
                            "verse": 28,
                            "text": "ነገር ግን ምሥጢርን የሚገልጥ አምላክ በሰማይ ውስጥ አለ፤ እርሱም በኋለኛው ዘመን የሚሆነውን ለንጉሡ ለናቡከደነፆር አሳይቶታል። በአልጋህ ላይ የሆነው ሕልምና የራስህ ራእይ ይህ ነው።"
                        },
                        {
                            "verse": 29,
                            "text": "ንጉሥ ሆይ! ከአንተ በኋላ የሚሆነው ምን እንደ ሆነ በአልጋህ ላይ ታስብ ነበር፤ ምሥጢርንም የሚገልጠው የሚሆነውን ነገር አሳይቶሃል።"
                        },
                        {
                            "verse": 30,
                            "text": "ነገር ግን ይህ ምሥጢር ለእኔ መገለጡ ፍቺው ለንጉሡ ይታወቅ ዘንድ፥ አንተም የልብህን አሳብ ታውቅ ዘንድ ነው እንጂ በዚህ ዓለም ከአሉ ሰዎች ይልቅ በጥበብ ስለ በለጥሁ አይደለም።"
                        },
                        {
                            "verse": 31,
                            "text": "“ንጉሥ ሆይ! አንተ አየህ፤ እነሆ ይኸውም አንድ ታላቅ ምስል ነበር፤ እርሱም በፊትህ ቆሞ ነበር፤ መልኩም ግሩም ነበር።"
                        },
                        {
                            "verse": 32,
                            "text": "የዚህም ምስል ራስ ጥሩ ወርቅ፥ እጆቹ፥ ደረቱና ክንዶቹም ብር፥ ሆዱና ወገቡም ናስ፤"
                        },
                        {
                            "verse": 33,
                            "text": "ጭኖቹም ብረት፥ እግሮቹም እኩሉ ብረት እኩሉም ሸክላ ነበረ።"
                        },
                        {
                            "verse": 34,
                            "text": "እጅም ሳይነካው ታላቅ ድንጋይ ከተራራው ተፈንቅሎ ከብረትና ከሸክላ የሆነውን የምስሉን እግሮች እስከ መጨረሻው ሲመታና ሲፈጭ አየህ።"
                        },
                        {
                            "verse": 35,
                            "text": "የዚያን ጊዜም ብረቱና ሸክላው፥ ናሱና ብሩ፥ ወርቁም በአንድነት ተፈጨ፤ በመከርም ጊዜ በአውድማ ላይ እንደአለ እብቅ ሆነ፤ ነፋስም ወሰደው፤ ቦታውም አልታወቀም፤ ምስሉንም የመታው ድንጋይ ታላቅ ተራራ ሆነ፤ ምድርንም ሁሉ ሞላ።"
                        },
                        {
                            "verse": 36,
                            "text": "“ሕልምህ ይህ ነው፤ ፍቺውንም በንጉሡ ፊት እናገራለሁ።"
                        },
                        {
                            "verse": 37,
                            "text": "ንጉሥ ሆይ! የሰማይ አምላክ ጠንካራ መንግሥትን፥ ኀይልንና ክብርን የሰጠህ የነገሥታት ንጉሥ አንተ ነህ።"
                        },
                        {
                            "verse": 38,
                            "text": "የሰው ልጆች በሚኖሩበት ስፍራ ሁሉ የምድር አራዊትን፥ የሰማይ ወፎችን፥ የባሕር ዓሣዎችንም በእጅህ ሰጥቶሃል፤ ለሁሉም ገዢ አድርጎ ሹሞሃል፤ የወርቁ ራስ አንተ ነህ።"
                        },
                        {
                            "verse": 39,
                            "text": "ከአንተም በኋላ ከአንተ የሚያንስ ሌላ መንግሥት ይነሣል፤ እርሱም የብሩ ነው። ከዚያም በኋላ በምድር ሁሉ ላይ የሚገዛ ሌላ ሦስተኛ መንግሥት ይነሣል፤ እርሱም የናሱ ነው።"
                        },
                        {
                            "verse": 40,
                            "text": "አራተኛውም መንግሥት ሁሉን እንደሚቀጠቅጥና እንደሚያደቅቅ ብረት ይበረታል፤ እነዚህንም ሁሉ እንደሚፈጭ ብረት ይቀጠቅጣል፤ ይፈጭማል።"
                        },
                        {
                            "verse": 41,
                            "text": "እግሮቹና ጣቶቹም እኩሉ ሸክላ፥ እኩሉም ብረት ሆኖ እንደአየህ፥ እንዲሁ የተከፋፈለ መንግሥት ይሆናል፤ ብረቱም ከሸክላው ጋር ተደባልቆ እንደ አየኸው፥ የብረት ብርታት ለእርሱ ይሆናል።"
                        },
                        {
                            "verse": 42,
                            "text": "የእግሮቹም ጣቶች እኩሉ ብረት፥ እኩሉም ሸክላ እንደ ነበሩ፥ እንዲሁ መንግሥቱ እኩሉ ብርቱ፥ እኩሉ ደካማ ይሆናል።"
                        },
                        {
                            "verse": 43,
                            "text": "ብረቱም ከሸክላው ጋር ተደባልቆ እንዳየህ፥ እንዲሁ ከሰው ዘር ጋር ይደባለቃሉ፤ ነገር ግን ብረት ከሸክላ ጋር እንደማይጣበቅ እንዲሁ እርስ በርሳቸው አይጣበቁም"
                        },
                        {
                            "verse": 44,
                            "text": "በእነዚያም ነገሥታት ዘመን የሰማይ አምላክ ለዘለዓለም የማይፈርስ መንግሥት ያስነሣል፤ ለሌላ ሕዝብም የማይሰጥ መንግሥት ይሆናል፤ እነዚያንም መንግሥታት ሁሉ ድል ታደርጋቸዋለች፤ ታጠፋቸውማለች፤ ለዘለዓለምም ትቆማለች።"
                        },
                        {
                            "verse": 45,
                            "text": "ድንጋዩም እጅ ሳይነካው ከተራራ ተፈንቅሎ ብረቱንና ናሱን፥ ሸክላውንና ብሩን፥ ወርቁንም ሲፈጨው እንደ አየህ፥ እንዲሁ ከዚህ በኋላ የሚሆነውን ታላቁ አምላክ ለንጉሡ አሳይቶታል፤ ሕልሙም እውነተኛ፥ ፍቺውም የታመነ ነው።”"
                        }
                    ]
                },
                {
                    "title": "ንጉሡ፥ ዳንኤልን እንደ አከበረው",
                    "verses": [
                        {
                            "verse": 46,
                            "text": "የዚያን ጊዜም ንጉሡ ናቡከደነፆር በግምባሩ ተደፍቶ ለዳንኤል ሰገደለት። ፈጽሞም አከበረው፥ ገጸ በረከትም ሰጠው፤ መልካም መዓዛም ያቀርቡለት ዘንድ አዘዘ።"
                        },
                        {
                            "verse": 47,
                            "text": "ንጉሡም ዳንኤልን፥ “ይህን ምሥጢር ትገልጥ ዘንድ ተችሎሃልና በእውነት አምላካችሁ የአማልክት አምላክ፥ የነገሥታትም ጌታ፥ ምሥጢርም ገላጭ ነው” ብሎ ተናገረው።"
                        },
                        {
                            "verse": 48,
                            "text": "ንጉሡም ዳንኤልን ከፍ ከፍ አደረገው፤ ብዙም ታላቅ ስጦታ ሰጠው፤ በባቢሎንም አውራጃዎች ሁሉ ላይ ሾመው፤ በባቢሎንም ጠቢባን ሁሉ ላይ ዋነኛ አለቃ አደረገው።"
                        },
                        {
                            "verse": 49,
                            "text": "ዳንኤልም ንጉሡን ለመነ፤ እርሱም ሲድራቅንና ሚሳቅን፥ አብደናጎንም በባቢሎን አውራጃ ሥራ ላይ ሾማቸው፤ ዳንኤል ግን በንጉሡ አደባባይ ነበረ።"
                        }
                    ]
                }
            ]
        },
        {
            "chapter": 3,
            "sections": [
                {
                    "title": "ናቡከደነፆር ያቆመው የወርቅ ምስል",
                    "verses": [
                        {
                            "verse": 1,
                            "text": "ንጉሡ ናቡከደነፆር በነገሠ በዐሥራ ስምንተኛው ዓመት ቁመቱ ስድሳ ክንድ፥ ወርዱም ስድስት ክንድ የሆነ የወርቅ ምስል አሠራ፤ በባቢሎንም አውራጃ በዱራ ሜዳ አቆመው።"
                        },
                        {
                            "verse": 2,
                            "text": "ንጉሡም ናቡከደነፆር መኳንንትንና ሹሞችን፥ አዛዦችንና አዛውንቶችን፥ በጅሮንዶችንና አማካሪዎችን፥ መጋቢዎችንም፥ አውራጃ ገዢዎችንም ሁሉ ይሰበስቡ ዘንድ፥ ንጉሡ ናቡከደነፆርም ላቆመው ምስል ምረቃ ይመጡ ዘንድ ላከ።"
                        },
                        {
                            "verse": 3,
                            "text": "በዚያን ጊዜም መኳንንቱና ሹሞቹ፥ አዛዦቹና አዛውንቶቹ፥ በጅሮንዶቹና አማካሪዎቹ፥ መጋቢዎቹና አውራጃ ገዢዎቹ ሁሉ ንጉሡ ናቡከደነፆር ላቆመው ምስል ምረቃ ተሰበሰቡ፤ ናቡከደነፆርም ባቆመው ምስል ፊት ቆሙ።"
                        },
                        {
                            "verse": 4,
                            "text": "አዋጅ ነጋሪውም እየጮኸ እንዲህ አለ፥ “ሕዝብና አሕዛብ፥ በልዩ ልዩ ቋንቋም የምትናገሩ ሆይ! ንጉሥ ይላችኋል፥"
                        },
                        {
                            "verse": 5,
                            "text": "የመለከትንና የእንቢልታን፥ የመሰንቆንና የክራርን፥ የበገናንና የዋሽንትን፥ የዘፈንንም ሁሉ ድምፅ በሰማችሁ ጊዜ ወድቃችሁ ንጉሡ ናቡከደነፆር ላቆመው ለወርቁ ምስል ስገዱ፤"
                        },
                        {
                            "verse": 6,
                            "text": "ወድቆም የማይሰግድ በዚያን ጊዜ በሚነድድ እሳት እቶን ውስጥ ይጣላል።”"
                        },
                        {
                            "verse": 7,
                            "text": "ስለዚህ በዚያን ጊዜ አሕዛብ ሁሉ የመለከቱንና የእንቢልታውን፥ የመሰንቆውንና የክራሩን፥ የበገናውንና የዘፈኑንም ሁሉ ድምፅ በሰሙ ጊዜ፥ ወገኖችና አሕዛብ፥ በልዩ ልዩ ቋንቋም የሚናገሩ ሁሉ ወድቀው፤ ንጉሡ ናቡከደነፆር ላቆመው ለወርቅ ምስል ሰገዱ።"
                        }
                    ]
                },
                {
                    "title": "ሠለስቱ ደቂቅ",
                    "verses": [
                        {
                            "verse": 8,
                            "text": "በዚያን ጊዜ ከለዳውያን ቀርበው አይሁድን በንጉሡ በናቡከደነፆር ዘንድ ከሰሱ።"
                        },
                        {
                            "verse": 9,
                            "text": "እንዲህም አሉት፦“ንጉሥ ሆይ፥ ለዘለዓለም ኑር!"
                        },
                        {
                            "verse": 10,
                            "text": "ንጉሥ ሆይ! የመለከትንና የእንቢልታን፥ የመሰንቆንና የክራርን፥ የበገናንና የዋሽንትን፥ የዘፈንንም ሁሉ ድምፅ የሚሰማ ሰው ሁሉ ወድቆ ለወርቁ ምስል ይስገድ፥"
                        },
                        {
                            "verse": 11,
                            "text": "ወድቆም የማይሰግድ በሚነድድ እሳት እቶን ውስጥ ይጣላል ብለህ በቃልህ አዘህ ነበር።"
                        },
                        {
                            "verse": 12,
                            "text": "አሁንም ንጉሥ በባቢሎን ሀገሮች ለሚሠራ ሥራ የሾምኻቸው፥ ከአይሁድ ወገን የሚሆኑ ትእዛዝህን እምቢ ያሉ፥ አምላክህን ያላመለኩ፥ ለሠራኸውም ለወርቁ ምስል ያልሰገዱ ሚሳቅና ሲድራቅ፥ አብደናጎም የሚባሉ ሦስት ሰዎች አሉ።”"
                        },
                        {
                            "verse": 13,
                            "text": "ያንጊዜም ናቡከደነፆር ተቈጣ፤ በቍጣም ሲድራቅንና ሚሳቅን፥ አብደናጎንም ያመጡ ዘንድ አዘዘ፤ እነዚህንም ሰዎች ወደ ንጉሡ ፊት አመጡአቸው።"
                        },
                        {
                            "verse": 14,
                            "text": "ናቡከደነፆርም፥ “ሲድራቅና ሚሳቅ አብደናጎም ሆይ፥ አምላኬን አለማምለካችሁ፥ ላቆምሁትም ለወርቁ ምስል አለመስገዳችሁ እውነት ነውን?"
                        },
                        {
                            "verse": 15,
                            "text": "አሁንም የመለከቱንና የእንቢልታውን፥ የመሰንቆውንና የክራሩን፥ የበገናውንና የዋሽንቱን የዘፈኑንም ሁሉ ድምፅ በሰማችሁ ጊዜ ወድቃችሁ ላሠራሁት ምስል ብትሰግዱ መልካም ነው፤ ባትሰግዱ ግን በዚያ ጊዜ በሚነድድ እሳት እቶን ውስጥ ትጣላላችሁ፤ ከእጄስ የሚያድናችሁ አምላክ ማን ነው?” ብሎ ተናገራቸው።"
                        },
                        {
                            "verse": 16,
                            "text": "ሲድራቅና ሚሳቅ፥ አብደናጎም መለሱ፤ ንጉሡንም፥ “ናቡከደነፆር ሆይ! በዚህ ነገር እንመልስልህ ዘንድ አንፈልግም።"
                        },
                        {
                            "verse": 17,
                            "text": "ንጉሥ ሆይ! እኛ የምናመልከው አምላክ በሰማይ አለ፥ ከሚነድደው ከእሳቱ እቶን ያድነን ዘንድ ይችላል፤ ከእጅህም ያድነናል፤"
                        },
                        {
                            "verse": 18,
                            "text": "ንጉሥ ሆይ! ይህም ባይሆን፥ አማልክትህን እንዳናመልክ፥ ላቆምኸውም ለወርቁ ምስል እንዳንሰግድለት ዕወቅ” አሉት።"
                        },
                        {
                            "verse": 19,
                            "text": "የዚያን ጊዜም ናቡከደነፆር በሲድራቅና በሚሳቅ፥ በአብደናጎም ላይ ቍጣ ሞላበት፤ የፊቱም መልክ ተለወጠባቸው፤ እርሱም ተናገረ፤ የእቶንም እሳት ይነድድ ከነበረው ይልቅ ሰባት እጥፍ አድርገው እንዲያነድዱት አዘዘ።"
                        },
                        {
                            "verse": 20,
                            "text": "ሲድራቅንና ሚሳቅን፥ አብደናጎንም አስረው፥ ወደሚነድድ ወደ እቶን እሳት ይጥሉአቸው ዘንድ ኃያላን ሰዎችን አዘዘ።"
                        },
                        {
                            "verse": 21,
                            "text": "የዚያን ጊዜም እነዚያ ሰዎች ከሰናፊላቸውና ከጫማቸው፥ ከቀሚሳቸውና ከመጎናጸፊያቸውም፥ ከቀረውም ልብሳቸው ጋር አስረው በሚነድድ በእቶን እሳት ውስጥ ጣሉአቸው።"
                        },
                        {
                            "verse": 22,
                            "text": "የንጉሡም ትእዛዝ እጅግ ስለ በረታ፥ የእቶኑም እሳት እጅግ ስለሚነድድ፥ ሲድራቅንና ሚሳቅን፥ አብደናጎንም የጣሉአቸውን ሰዎች የእሳቱ ወላፈን ገደላቸው።"
                        },
                        {
                            "verse": 23,
                            "text": "እነዚህም ሦስቱ ሰዎች ሲድራቅና ሚሳቅ፥ አብደናጎም ታስረው በሚነድደው በእቶኑ እሳት መካከል ወደቁ።"
                        }
                    ]
                },
                {
                    "title": "ጸሎተ ሠለስቱ ደቂቅ",
                    "verses": [
                        {
                            "verse": 24,
                            "text": "በእሳት መካከልም ተመላለሱ እግዚአብሔርንም ፈጽመው አመሰገኑት።"
                        },
                        {
                            "verse": 25,
                            "text": "አዛርያም ቁሞ እንዲህ ብሎ ጸለየ፥ በእሳቱም መካከል ምስጋናን ጀመረ፦"
                        },
                        {
                            "verse": 26,
                            "text": "“የአባቶቻችን አምላክ እግዚአብሔር ይክበር፤"
                        },
                        {
                            "verse": 27,
                            "text": "ባመጣህብን ነገር ሁሉ አንተ ጻድቅ ነህና፤ ሥራህ ሁሉ የታመነ ነው፤ ሥርዐትህም ሁሉ የቀና ነው፤"
                        },
                        {
                            "verse": 28,
                            "text": "ባደረግህብን ነገር ሁሉ ፍትሕ ርትዕ አደረግህ፤"
                        },
                        {
                            "verse": 29,
                            "text": "የተውንህ እኛ በድለናል፤ ስተናልና"
                        },
                        {
                            "verse": 30,
                            "text": "መልካም ይሆንልን ዘንድ፥"
                        },
                        {
                            "verse": 31,
                            "text": "ያመጣህብንንና ያደረግህብንን ሁሉ በእውነተኛ ፍርድህ አደረግህብን።"
                        },
                        {
                            "verse": 32,
                            "text": "ከአንተ ፈጽመው በራቁ ኀጢአተኞችና ወንጀለኞች በሚሆኑ በጠላቶቻችን እጅ ጣልኸን፤"
                        },
                        {
                            "verse": 33,
                            "text": "አሁንም አፋችንን እንከፍት ዘንድ አገባባችን አይደለም"
                        },
                        {
                            "verse": 34,
                            "text": "ስለ ስምህ ብለህ ፈጽመህ አሳልፈህ አትስጠን።"
                        },
                        {
                            "verse": 35,
                            "text": "ይቅርታህንም አታርቅብን።"
                        },
                        {
                            "verse": 36,
                            "text": "ዘራቸውን እንደ ሰማይ ኮከብ፥"
                        },
                        {
                            "verse": 37,
                            "text": "ስለ ኀጢአታችን በሀገሩ ሁሉ ዛሬ የተዋረድን ሆን።"
                        },
                        {
                            "verse": 38,
                            "text": "በዚህ ወራት አለቃ የለም፤ ነቢይም የለም፤ ንጉሥም የለም፤"
                        },
                        {
                            "verse": 39,
                            "text": "በየዋህ ልቡና በቀና መንፈስ ተቀበልልን እንጂ፤"
                        },
                        {
                            "verse": 40,
                            "text": "እንደ ጊደሮችና ላሞች፥"
                        },
                        {
                            "verse": 41,
                            "text": "አሁንም በፍጹም ልቡናችን እንከተልሃለን፤ እንፈራሃለንም፤"
                        },
                        {
                            "verse": 42,
                            "text": "አታሳፍረን፤ ነገር ግን እንደ ቸርነትህና እንደ ይቅርታህ ብዛት አድርግልን፥"
                        },
                        {
                            "verse": 43,
                            "text": "በተአምራትህም አድነን፤"
                        },
                        {
                            "verse": 44,
                            "text": "አገልጋዮችህን ስቃይ ያሳዩአቸው ሁሉ ይፈሩ፤ በቅሚአቸውም ሁሉ ይፈሩ፤ ኀይላቸውም ይድከም፤"
                        },
                        {
                            "verse": 45,
                            "text": "አንተ እግዚአብሔር ብቻህ አምላክ፥"
                        },
                        {
                            "verse": 46,
                            "text": "እነዚያም ብላቴናዎች በንጉሥ ዘንድ ነገር ሠርተው ማጣላታቸውን አልተዉም፤ በእሳቱም ድኝ አደሮማር፥ ቁልቋል፥ ቅንጭብ ጨመሩ።"
                        },
                        {
                            "verse": 47,
                            "text": "ነበልባሉም ከጕድጓዱ አርባ ዘጠኝ ክንድ ከፍ ከፍ አለ።"
                        },
                        {
                            "verse": 48,
                            "text": "እሳቱም እየተመላለሰ በከለዳውያን ምድጃ ጕድጓድ አጠገብ ያገኘውን ሁሉ ያቃጥል ነበር።"
                        },
                        {
                            "verse": 49,
                            "text": "የእግዚአብሔርም መልአክ ከአናንያና ከአዛርያ ከሚሳኤልም ጋር ወደሚነደው ወደ እሳቱ ምድጃ ወርዶ ከምድጃ ያለውን እሳት መታው፤"
                        },
                        {
                            "verse": 50,
                            "text": "የእሳቱንም ነበልባል እንደ ቀዝቃዛ ነፋስ አደረገው፤ እነዚያንም ሰዎች እሳቱ ምንም አልነካቸውም፤ የራሳቸውንም ጠጕር አልለበለባቸውም፤ አላስጨነቃቸውምም።"
                        },
                        {
                            "verse": 51,
                            "text": "ያንጊዜም እነዚያ ሦስቱ ሰዎች ሁሉ በአንድ አፍ ፈጽመው አመሰገኑ፤ በእሳቱ ጕድጓድ ውስጥም እግዚአብሔርን አመሰገኑት፤ እንዲህም አሉ፦"
                        },
                        {
                            "verse": 52,
                            "text": "የአባቶቻችን አምላክ እግዚአብሔር ይክበር ይመስገን፤"
                        },
                        {
                            "verse": 53,
                            "text": "የጌትነቱ ቅዱስ ስምም ይክበር ይመስገን፤"
                        },
                        {
                            "verse": 54,
                            "text": "በምትመሰገንበት ቅዱስ ቦታ አንተ የከበርህ ነህ፤"
                        },
                        {
                            "verse": 55,
                            "text": "በኪሩቤል ላይ ሆነህ ጥልቆችን የምታይ አንተ የከበርህ ነህ፤"
                        },
                        {
                            "verse": 56,
                            "text": "በጌትነትህም ዙፋን አንተ የከበርህ ነህ፤"
                        },
                        {
                            "verse": 57,
                            "text": "ከሰማዮች በላይ የተመሰገንህ ነህ፤"
                        },
                        {
                            "verse": 58,
                            "text": "የጌታ ፍጥረቶች ሁሉ እግዚአብሔርን ያመሰግኑታል፤"
                        },
                        {
                            "verse": 59,
                            "text": "ሰማዮች እግዚአብሔርን ያመሰግኑታል፤"
                        },
                        {
                            "verse": 60,
                            "text": "የጌታ መላእክት እግዚአብሔርን ያመሰግኑታል፤"
                        },
                        {
                            "verse": 61,
                            "text": "ከሰማዮች በላይ ያሉ ውኃዎች ሁሉ እግዚአብሔርን ያመሰግኑታል፤"
                        },
                        {
                            "verse": 62,
                            "text": "የጌታ ኀይላት ሁሉ እግዚአብሔርን ያመሰግኑታል፤"
                        },
                        {
                            "verse": 63,
                            "text": "ፀሐይና ጨረቃ እግዚአብሔርን ያመሰግኑታል፤"
                        },
                        {
                            "verse": 64,
                            "text": "የሰማይ ከዋክብት እግዚአብሔርን ያመሰግኑታል፤"
                        },
                        {
                            "verse": 65,
                            "text": "ጠልና ዝናም እግዚአብሔርን ያመሰግኑታል፤"
                        },
                        {
                            "verse": 66,
                            "text": "ነፋሳት ሁሉ እግዚአብሔርን ያመሰግኑታል፤"
                        },
                        {
                            "verse": 67,
                            "text": "እሳትና ዋዕይ እግዚአብሔርን ያመሰግኑታል፤"
                        },
                        {
                            "verse": 68,
                            "text": "መዓልትና ሌሊት እግዚአብሔርን ያመሰግኑታል፤"
                        },
                        {
                            "verse": 69,
                            "text": "ጠልና ጤዛ እግዚአብሔርን ያመሰግኑታል፤"
                        },
                        {
                            "verse": 70,
                            "text": "ብርድና ውርጭ እግዚአብሔርን ያመሰግኑታል፤"
                        },
                        {
                            "verse": 71,
                            "text": "ብርሃንና ጨለማ እግዚአብሔርን ያመሰግኑታል፤"
                        },
                        {
                            "verse": 72,
                            "text": "ደጋና ቈላ እግዚአብሔርን ያመሰግኑታል፤"
                        },
                        {
                            "verse": 73,
                            "text": "በረድና ጕም እግዚአብሔርን ያመሰግኑታል፤"
                        },
                        {
                            "verse": 74,
                            "text": "መብረቅና ደመና እግዚአብሔርን ያመሰግኑታል፤"
                        },
                        {
                            "verse": 75,
                            "text": "ምድር እግዚአብሔርን ታመሰግነዋለች፤"
                        },
                        {
                            "verse": 76,
                            "text": "ተራሮችና ኮረብቶች እግዚአብሔርን ያመሰግኑታል፤"
                        },
                        {
                            "verse": 77,
                            "text": "በምድር የሚበቅሉ ሁሉ እግዚአብሔርን ያመሰግኑታል፤"
                        },
                        {
                            "verse": 78,
                            "text": "ጥልቆች እግዚአብሔርን ያመሰግኑታል፤"
                        },
                        {
                            "verse": 79,
                            "text": "ባሕርና ፈሳሾች እግዚአብሔርን ያመሰግኑታል፤"
                        },
                        {
                            "verse": 80,
                            "text": "አንበሪና በውኃ ውስጥ የሚንቀሳቀስ ሁሉ እግዚአብሔርን ያመሰግኑታል፤"
                        },
                        {
                            "verse": 81,
                            "text": "በሰማይ የሚበርሩ ወፎች ሁሉ እግዚአብሔርን ያመሰግኑታል፤"
                        },
                        {
                            "verse": 82,
                            "text": "አራዊትና እንስሳት ሁሉ እግዚአብሔርን ያመሰግኑታል፤"
                        },
                        {
                            "verse": 83,
                            "text": "የሰው ልጆች እግዚአብሔርን ያመሰግኑታል፤"
                        },
                        {
                            "verse": 84,
                            "text": "እስራኤል እግዚአብሔርን ያመሰግኑታል፤"
                        },
                        {
                            "verse": 85,
                            "text": "የጌታ ካህናት እግዚአብሔርን ያመሰግኑታል፤"
                        },
                        {
                            "verse": 86,
                            "text": "የጌታ ባሪያዎች እግዚአብሔርን ያመሰግኑታል፤"
                        },
                        {
                            "verse": 87,
                            "text": "መንፈስና የጻድቃን ነፍሳት እግዚአብሔርን ያመሰግኑታል፤"
                        },
                        {
                            "verse": 88,
                            "text": "አናንያና አዛርያ፥ ሚሳኤልም እግዚአብሔርን ያመሰግኑታል፤"
                        },
                        {
                            "verse": 89,
                            "text": "እግዚአብሔር ከሞትና ከሲኦል እጅ አድኖናልና፥ ከሚነድድም ከምድጃው እሳት አስጥሎናልና፥ ከነበልባሉም መካከል አውጥቶናልና፤ ለእግዚአብሔር ተገዙ፤ ስሙንም አመስግኑት፤ ቸር ነውና ምሕረቱም ለዘለዓለም ነውና።"
                        },
                        {
                            "verse": 90,
                            "text": "የአማልክትን አምላክ እግዚአብሔርን የምትፈሩ ሁላችሁ እግዚአብሔርን አመስግኑት፤ ተገዙለት፤ አመስግኑትም፤ ቸርነቱ ለዘለዓለም ነውና።"
                        },
                        {
                            "verse": 91,
                            "text": "ንጉሡ ናቡከደነፆርም ሲያመሰግኑ ሰምቶ ተደነቀ፤ ፈጥኖም ተነሣ፤ አማካሪዎቹንም፥ “ሦስት ሰዎች አስረን በእሳት ውስጥ ጥለን አልነበረምን?” ብሎ ተናገራቸው። እነርሱም፥ “ንጉሥ ሆይ! እውነት ነው” አሉት።"
                        },
                        {
                            "verse": 92,
                            "text": "ንጉሡም፥ “እኔ የተፈቱ በእሳቱም መካከል የሚመላለሱ አራት ሰዎችን በዚያ አያለሁ፤ ምንም የነካቸው የለም፤ የአራተኛውም መልክ የእግዚአብሔርን ልጅ ይመስላል” አለ።"
                        },
                        {
                            "verse": 93,
                            "text": "የዚያን ጊዜም ናቡከደነፆር ወደሚነድደው ወደ እሳቱ እቶን በር ቀርቦ፥ “እናንተ የልዑል አምላክ ባሪያዎች፥ ሲድራቅና ሚሳቅ፥ አብደናጎም፥ ኑ ውጡ” ብሎ ተናገራቸው። ሲድራቅና ሚሳቅ፥ አብደናጎም ከእሳቱ መካከል ወጡ።"
                        },
                        {
                            "verse": 94,
                            "text": "አለቆች፥ መሳፍንቱና ሹሞቹም፥ አዛዦቹና የንጉሡ ኃያላን ተሰብስበው እሳቱ ሰውነታቸውን እንዳልበላው፥ የራሳቸውም ጠጕር እንዳልተነካ፥ ሰናፊላቸውም እንዳልተለወጠ፥ የእሳቱም ሽታ በላያቸው እንዳልነበረ አዩ።"
                        },
                        {
                            "verse": 95,
                            "text": "ንጉሡም በፊታቸው ለእግዚአብሔር ሰገደ፥ ናቡከደነፆርም መልሶ እንዲህ አለ፦ መልአኩን የላከ፥ ከአምላካቸውም በቀር ማንንም አምላክ እንዳያመልኩ፥ ለእርሱም እንዳይሰግዱ ሰውነታቸውን አሳልፈው የሰጡትን፥ የንጉሡንም ቃል የተላለፉትን፥ በእርሱ የታመኑትን ባሪያዎቹን ያዳነ፥ የሲድራቅና የሚሳቅ፥ የአብደናጎም አምላክ ይመስገን።"
                        },
                        {
                            "verse": 96,
                            "text": "እኔም እንደዚህ የሚያድን ሌላ አምላክ የለምና በሲድራቅና በሚሳቅ፥ በአብደናጎም አምላክ ላይ የስድብን ነገር የሚናገር ወገንና ሕዝብ በልዩ ልዩ ቋንቋም የሚናገሩ ይቈረጣሉ፤ ቤታቸውም ይዘረፋል ብየ አዝዣለሁ አለ።"
                        },
                        {
                            "verse": 97,
                            "text": "የዚያን ጊዜም ንጉሡ፥ ሲድራቅን ሚሳቅንና አብደናጎንም በባቢሎን አውራጃ ውስጥ ሾማቸው፤ ከፍ ከፍም አደረጋቸው፤ በግዛቱ ያሉ አይሁድንም ሁሉ አስገዛላቸው።"
                        }
                    ]
                }
            ]
        },
        {
            "chapter": 4,
            "sections": [
                {
                    "title": "የናቡከደነፆር ሁለተኛው ሕልም",
                    "verses": [
                        {
                            "verse": 1,
                            "text": "ከንጉሡ ከናቡከደነፆር፤ በምድር ሁሉ ወደሚቀመጡ ወገኖችና አሕዛብ፥ በልዩ ልዩ ቋንቋም ወደሚናገሩ ሁሉ፥ “ሰላም ይብዛላችሁ።"
                        },
                        {
                            "verse": 2,
                            "text": "ልዑል አምላክ በፊቴ ያደረገውን ተአምራቱንና ድንቁን እነግራችሁ ዘንድ ወደድሁ።"
                        },
                        {
                            "verse": 3,
                            "text": "ተአምራቱ እንዴት ታላቅ ነው! ድንቁም እንዴት ጽኑ ነው! መንግሥቱም የዘለዓለም መንግሥት ነው፤ ግዛቱም ለልጅ ልጅ ነው።"
                        },
                        {
                            "verse": 4,
                            "text": "“እኔ ናቡከደነፆር በቤቴ ደስ ብሎኝ በአዳራሼም ተመችቶኝ ነበር።"
                        },
                        {
                            "verse": 5,
                            "text": "ሕልም አለምሁ፤ እርስዋም አስፈራችኝ፤ በአልጋዬም ላይ ታወክሁ፤ የራሴም ራእይ አስጨነቀኝ።"
                        },
                        {
                            "verse": 6,
                            "text": "ስለዚህ የሕልሜን ፍቺ እንዲያስታውቁኝ የባቢሎን ጠቢባን ሁሉ ወደ እኔ ይገቡ ዘንድ አዘዝሁ።"
                        },
                        {
                            "verse": 7,
                            "text": "የዚያን ጊዜም የሕልም ተርጓሚዎቹና አስማተኞቹ፥ ከለዳውያኑና ቃላተኞቹ ገቡ፤ ሕልሜንም በፊታቸው ተናገርሁ፤ ፍቺውን ግን አላስታወቁኝም።"
                        },
                        {
                            "verse": 8,
                            "text": "በመጨረሻም የእግዚአብሔር ቅዱስ መንፈስ ያለበት እንደ አምላኬ ስም ብልጣሶር የሚባለው ዳንኤል በፊቴ ገባ፤ እኔም እንዲህ አልሁት፦"
                        },
                        {
                            "verse": 9,
                            "text": "የጠቢባን አለቃ ብልጣሶር ሆይ! የእግዚአብሔር ቅዱስ መንፈስ በአንተ ውስጥ እንደ አለ፥ ከምሥጢርም ሁሉ የሚያስቸግርህ እንደሌለ ዐውቄአለሁና ያየሁትን የሕልሜን ራእይ፥ ፍቺውንም ንገረኝ።"
                        },
                        {
                            "verse": 10,
                            "text": "በአልጋዬ ላይ ራእይ አየሁ፤ እነሆ በምድር መካከል ዛፍ ነበረ፤ ቁመቱም እጅግ ረዥም ነበረ።"
                        },
                        {
                            "verse": 11,
                            "text": "ዛፉም ትልቅ ሆነ፤ በረታም፤ ቁመቱም እስከ ሰማይ ደረሰ፤ ቅርንጫፉም እስከ ምድር ሁሉ ዳርቻ ደረሰ።"
                        },
                        {
                            "verse": 12,
                            "text": "ቅጠሎቹም የተዋቡ ነበሩ፤ ፍሬውም ብዙ ነበረ፤ ሁሉም ከእርሱ ይመገብ ነበረ፤ ከጥላውም በታች የዱር አራዊት ያርፉበት ነበር፥ በቅርንጫፎቹም ውስጥ የሰማይ ወፎች ይቀመጡ ነበር፤ ሥጋ ለባሹም ሁሉ ከእርሱ ይበላ ነበር።"
                        },
                        {
                            "verse": 13,
                            "text": "“በአልጋዬም ላይ በሌሊት ራእይ አየሁ፤ እነሆም አንድ ቅዱስ ጠባቂ ከሰማይ ወረደ።"
                        },
                        {
                            "verse": 14,
                            "text": "በታላቅ ድምፅም እየጮኸ እንዲህ አለ፦ ዛፉን ቍረጡ፤ ቅርንጫፎቹንም ጨፍጭፉ፤ ቅጠሎቹንም አራግፉ፤ ፍሬውንም በትኑ፤ አራዊቱም ከበታቹ፥ ወፎቹም ከቅርንጫፉ ይታወኩ።"
                        },
                        {
                            "verse": 15,
                            "text": "ነገር ግን ሥሩንና ጉቶውን በምድር ውስጥ ተዉት፤ በመስክም ውስጥ በብረትና በናስ ማሰሪያ ታስሮ ይቈይ፤ በሰማይም ጠል ይረስርስ፤ እድል ፋንታውም በምድር ሣር ውስጥ ከአራዊት ጋር ይሁን።"
                        },
                        {
                            "verse": 16,
                            "text": "ልቡም ከሰው ልብ ይለወጥ፤ የአውሬም ልብ ይሰጠው፤ ሰባት ዘመናትም ይለፉበት።"
                        },
                        {
                            "verse": 17,
                            "text": "ልዑል እግዚአብሔር የሰዎችን መንግሥት እንዲገዛ፥ ለወደደውም እንዲሰጠው፥ ሕያዋን ያውቁ ዘንድ ይህ ነገር የጠባቂዎች ትእዛዝ፥ ይህም ፍርድ የቅዱሳን ቃል ነው፤ ሰውንም ትዕቢቱ ያዋርደዋል።"
                        },
                        {
                            "verse": 18,
                            "text": "እኔ ንጉሡ ናቡከደነፆር ያለምሁት ሕልም ይህ ነው፤ አንተም ብልጣሶር! ፍቺውን ንገረኝ፤ የመንግሥቴ ጠቢባን ሁሉ ፍቺውን ይነግሩኝ ዘንድ አልቻሉምና፤ ነገር ግን የእግዚአብሔር ቅዱስ መንፈስ በአንተ ውስጥ አለና አንተ ትችላለህ።”"
                        }
                    ]
                },
                {
                    "title": "ዳንኤል የንጉሡን ሕልም እንደ ተረጐመ",
                    "verses": [
                        {
                            "verse": 19,
                            "text": "ያን ጊዜም ብልጣሶር የተባለው ዳንኤል አንድ ሰዓት ያህል ዐሰበ፤ ልቡም ታወከ። ንጉሡም መልሶ፥ “ብልጣሶር ሆይ! ሕልሙና ፍቺው አያስቸግርህ” አለው። ብልጣሶርም መልሶ አለ፥ “ጌታዬ ሆይ! ሕልሙ ለሚጠሉህ፥ ፍቺውም ለጠላቶችህ ይሁን።"
                        },
                        {
                            "verse": 20,
                            "text": "ትልቅ የነበረው፥ የበረታውም፥ ቁመቱም እስከ ሰማይ የደረሰው፥ ቅርንጫፉም እስከ ምድር ሁሉ ድረስ የታየው፥"
                        },
                        {
                            "verse": 21,
                            "text": "ቅጠሉም አምሮ የነበረው፤ ፍሬውም የበዛው፥ ለሁሉም መብል የነበረበት፥ በበታቹም የምድር አራዊት የተቀመጡ፥ በቅርንጫፎቹም የሰማይ ወፎች ያደሩበት፥ ያየኸው ዛፍ፥"
                        },
                        {
                            "verse": 22,
                            "text": "ንጉሥ ሆይ! እርሱ ታላቅና ብርቱ የሆንህ አንተ ነህ፤ ታላቅነትህ በዝቶአል፤ እስከ ሰማይም ደርሶአል፤ ግዛትህም እስከ ምድር ዳርቻ ድረስ ነው።"
                        },
                        {
                            "verse": 23,
                            "text": "ንጉሡም ከሰማይ የወረደውንና፦ ዛፉን ቍረጡ፥ አጥፉትም፤ ነገር ግን ጉቶውን በምድር ውስጥ ተዉት፤ በብረትና በናስ ማሰሪያ ታስሮ በመስክ ውስጥ ይቈይ፤ በሰማይም ጠል ይረስርስ፥ ሰባት ዘመናትም እስኪያልፉበት ድረስ እድል ፋንታው ከምድር አራዊት ጋር ይሁን ያለውን ቅዱስ ጠባቂ ማየቱ፥"
                        },
                        {
                            "verse": 24,
                            "text": "ንጉሥ ሆይ! ፍቺው ይህ ነው፤ በጌታዬ በንጉሥ ላይ የወረደው የልዑሉ ትእዛዝ ነው፤"
                        },
                        {
                            "verse": 25,
                            "text": "ልዑሉም የሰዎችን መንግሥት እንዲገዛ፥ ለሚወድደውም እንዲሰጠው እስክታውቅ ድረስ ከሰዎች ተለይተህ ትሰደዳለህ፤ መኖሪያህም ከምድር አራዊት ጋር ይሆናል፤ እንደ በሬም ሣር ትበላለህ፤ በሰማይም ጠል ትረሰርሳለህ፤ ሰባት ዘመናትም ያልፉብሃል።"
                        },
                        {
                            "verse": 26,
                            "text": "የዛፉንም ጉቶ ተዉት ማለቱ፥ ሥልጣን ከሰማያት እንደ ሆነ እስክታውቅ ድረስ መንግሥትህ ይቈይልሃል።"
                        },
                        {
                            "verse": 27,
                            "text": "ንጉሥ ሆይ! ስለዚህ ምናልባት የደኅንነትህ ዘመን ይረዝም እንደ ሆነ ምክሬ ደስ ያሰኝህ፤ በጽድቅና በምጽዋት ትድናለህ፤ በደልህንና ኀጢአትህንም ለድሆች በመራራት እግዚአብሔር ይቅር ይልሃል።”"
                        }
                    ]
                },
                {
                    "title": "ሕልሙ እንደ ደረሰ",
                    "verses": [
                        {
                            "verse": 28,
                            "text": "ይህ ሁሉ በንጉሡ በናቡከደነፆር ላይ ደረሰ።"
                        },
                        {
                            "verse": 29,
                            "text": "ከዐሥራ ሁለት ወር በኋላም በባቢሎን ቤተ መንግሥት ሰገነት ላይ ሲመላለስ፤"
                        },
                        {
                            "verse": 30,
                            "text": "ንጉሡ፥ “ይህች እኔ በጕልበቴ ብርታት ለግርማዬ ክብር የመንግሥት መኖሪያ እንድትሆን ያሠራኋት ታላቂቱ ባቢሎን አይደለችምን?” ብሎ ተናገረ።"
                        },
                        {
                            "verse": 31,
                            "text": "ቃሉም ገና በንጉሡ አፍ ሳለ ድምፅ ከሰማይ መጣና፥ “ንጉሥ ናቡከደነፆር ሆይ! መንግሥት ከአንተ ዘንድ ዐለፈች ተብሎ ለአንተ ተነግሮአል፤"
                        },
                        {
                            "verse": 32,
                            "text": "ልዑሉም የሰዎችን መንግሥት እንዲገዛ፥ ለሚወድደውም እንዲሰጠው እስክታውቅ ድረስ ከሰዎች ተለይተህ ትሰደዳለህ፤ መኖሪያህም ከምድር አራዊት ጋር ይሆናል፤ እንደ በሬም ሣር ትበላለህ፤ ሰባት ዘመናትም ያልፉብሃል” አለው።"
                        },
                        {
                            "verse": 33,
                            "text": "በዚያም ሰዓት ነገሩ በናቡከደነፆር ላይ ደረሰ፤ ጠጕሩም እንደ አንበሳ፥ ጥፍሩም እንደ ንስር እስኪረዝም ድረስ ከሰዎች ተለይቶ ተሰደደ፤ እንደ በሬም ሣር በላ፤ አካሉም በሰማይ ጠል ረሰረሰ።"
                        },
                        {
                            "verse": 34,
                            "text": "ከእነዚያም ዘመናት በኋላ እኔ ናቡከደነፆር ዐይኔን ወደ ሰማይ አነሣሁ፤ አእምሮዬም ተመለሰልኝ፤ ልዑሉንም ባረክሁ፤ ለዘለዓለም የሚኖረውንም አመሰገንሁ፤ አከበርሁትም፤ ግዛቱ የዘለዓለም ግዛት ነውና፥ መንግሥቱም ለልጅ ልጅ ነውና።"
                        },
                        {
                            "verse": 35,
                            "text": "በምድርም የሚኖሩ ሁሉ እንደ ኢምንት ይቈጠራሉ፤ በሰማይም ሠራዊት በምድርም ላይ በሚኖሩ መካከል እንደ ፈቃዱ ያደርጋል፤ እጁንም የሚቃወማት ወይም፥ “ምን ታደርጋለህ?” የሚለው የለም።"
                        },
                        {
                            "verse": 36,
                            "text": "በዚያን ጊዜም አእምሮዬ ተመለሰልኝ፤ ወደ መንግሥቴም ክብር መጣሁ፤ ግርማዬና ውበቴም ወደ እኔ ተመለሰ፤ አማካሪዎችና መኳንንቶችም ፈለጉኝ፤ በመንግሥቴም ውስጥ ጸናሁ፤ ብዙም ክብር ተጨመረልኝ።"
                        },
                        {
                            "verse": 37,
                            "text": "አሁንም እኔ ናቡከደነፆር የሰማይን ንጉሥ አመሰግነዋለሁ፤ ከፍ ከፍም አደርገዋለሁ፥ አከብረውማለሁ። ሥራው ሁሉ እውነት፥ መንገዱም ቀና ነውና፤ በትዕቢትም የሚሄዱትን ያዋርድ ዘንድ ይችላልና።"
                        }
                    ]
                }
            ]
        },
        {
            "chapter": 5,
            "sections": [
                {
                    "title": "ብልጣሶር ለመኳንንቱ ግብር እንደ አበላ",
                    "verses": [
                        {
                            "verse": 1,
                            "text": "ንጉሡ ብልጣሶር ለሺህ መኳንንቱ ትልቅ ግብዣ አደረገ፤ ለሺሁም የወይን ጠጅ ያጠጣ ነበር።"
                        },
                        {
                            "verse": 2,
                            "text": "ብልጣሶርም የወይን ጠጅ በጠጣ ጊዜ ንጉሡና መኳንንቱ፥ ሚስቶቹና ቁባቶቹ ይጠጡባቸው ዘንድ፥ “አባቴ ናቡከደነፆር በኢየሩሳሌም ከነበረው ቤተ መቅደስ ያመጣቸውን የወርቁንና የብሩን ዕቃዎች አምጡ” ብሎ አዘዘ።"
                        },
                        {
                            "verse": 3,
                            "text": "ያን ጊዜም በኢየሩሳሌም ከነበረው ከእግዚአብሔር ቤተ መቅደስ የመጡትን የወርቁንና የብሩን ዕቃዎች አመጡ፤ ንጉሡና መኳንንቱም፥ ሚስቶቹና ቁባቶቹም ጠጡባቸው።"
                        },
                        {
                            "verse": 4,
                            "text": "የወይን ጠጅም እየጠጡ ከወርቅና ከብር፥ ከናስና ከብረት፥ ከእንጨትና ከድንጋይ የተሠሩትን አማልክት አመሰገኑ።"
                        },
                        {
                            "verse": 5,
                            "text": "በዚያም ሰዓት የሰው እጅ ጣት ወጥታ በንጉሡ ቤት በተለሰነው ግንብ ላይ በመቅረዙ አንጻር ጻፈች፤ ንጉሡም የሰው ጣት ስትጽፍ አየ።"
                        },
                        {
                            "verse": 6,
                            "text": "ያን ጊዜም የንጉሡ ፊት ተለወጠ፤ ልቡም ታወከ፤ የወገቡም ጅማቶች ተፈቱ፤ ጕልበቶቹም ተብረከረኩ።"
                        },
                        {
                            "verse": 7,
                            "text": "ንጉሡም አስማተኞቹንና ከለዳውያኑን፥ ቃላተኞቹንም ያገቡ ዘንድ በታላቅ ድምፅ ጮኸ፤ ንጉሡም የባቢሎንን ጠቢባን፥ “ይህን ጽሕፈት ያነበበ፥ ፍቺውንም የነገረኝ ሐምራዊ ግምጃ ይለብሳል፤ የወርቅም ማርዳ በአንገቱ አስርለታለሁ፤ በመንግሥቴም ላይ ሦስተኛ ገዥ አድርጌ እሾመዋለሁ” ብሎ ተናገረ።"
                        },
                        {
                            "verse": 8,
                            "text": "የዚያን ጊዜም የንጉሡ ጠቢባን ሁሉ ገቡ፤ ነገር ግን ጽሕፈቱን ያነብቡ ዘንድ፥ ፍቺውንም ለንጉሡ ይነግሩ ዘንድ አልቻሉም።"
                        },
                        {
                            "verse": 9,
                            "text": "ንጉሡም ብልጣሶር እጅግ ደነገጠ፤ ፊቱም ተለወጠበት፤ መኳንንቱም ተደናገጡ።"
                        },
                        {
                            "verse": 10,
                            "text": "ንግሥቲቱም የንጉሡንና የመኳንንቱን ቃል ሰምታ ወደ ግብዣ ቤት ገባች፤ እንዲህም አለች፥ “ንጉሥ ሆይ! ለዘለዓለም ኑር፤ አሳብህ አያስቸግርህ፤ ፊትህም አይለወጥ።"
                        },
                        {
                            "verse": 11,
                            "text": "የእግዚአብሔር ቅዱስ መንፈስ ያለበት ሰው በመንግሥትህ ውስጥ አለ፤ በአባትህም ዘመን እንደ አማልክት ጥበብ ያለ ጥበብና ማስተዋል፥ ዕውቀትም ተገኘበት፤ አባትህ ንጉሡ ናቡከደነፆር የሕልም ተርጓሚዎችና የአስማተኞች፥ የከለዳውያንና የቃላተኞች አለቃ አድርጎ ሾመው።"
                        },
                        {
                            "verse": 12,
                            "text": "መልካም መንፈስ፥ ዕውቀትም፥ ማስተዋልም፥ ሕልምንም መተርጐም፥ እንቆቅልሽንም መግለጥ፥ የታተመውንም መፍታት በእርሱ ተገኝቶአልና፤ እርሱም ንጉሡ ስሙን ብልጣሶር ብሎ የሰየመው ዳንኤል ነው። አሁንም እርሱ ይጠራ፤ እርሱም ፍቺውን ይነግርሃል።”"
                        },
                        {
                            "verse": 13,
                            "text": "የዚያን ጊዜም ዳንኤል ወደ ንጉሡ ፊት ገባ፤ ንጉሡም ተናገረው፤ ዳንኤልንም እንዲህ አለው፥ “ንጉሡ አባቴ ከይሁዳ ከማረካቸው ከይሁዳ ምርኮኞች ልጆች የሆንህ ዳንኤል አንተ ነህን?"
                        },
                        {
                            "verse": 14,
                            "text": "የእግዚአብሔር ቅዱስ መንፈስ እንደ አለብህ፥ ዕውቀትና ማስተዋልም፥ ሕልምንም መተርጐም እንደ ተገኘብህ ስለ አንተ ሰምቻለሁ።"
                        },
                        {
                            "verse": 15,
                            "text": "አሁንም ይህን ጽሕፈት ያነብቡ ዘንድ፥ ፍቺውንም ይነግሩኝ ዘንድ ጠንቋዮችና ፈላስፎች፥ ጠቢባንና ሟርተኞችም ወደ እኔ ገብተው ነበር፤ ነገር ግን የነገሩን ፍቺ ይነግሩኝ ዘንድ አልቻሉም።"
                        },
                        {
                            "verse": 16,
                            "text": "አንተ ግን ፍቺን ትሰጥ ዘንድ፥ የታተመውንም ትፈታ ዘንድ እንድትችል ሰምቻለሁ፤ አሁንም ጽሕፈቱን ታነብብ ዘንድ፥ ፍቺውንም ትነግረኝ ዘንድ ብትችል፥ ሐምራዊ ግምጃ ትለብሳለህ፤ የወርቅም ማርዳ በአንገትህ ዙሪያ አስርልሃለሁ፤ አንተም በመንግሥቴ ላይ ሦስተኛ ገዥ ትሆናለህ።”"
                        },
                        {
                            "verse": 17,
                            "text": "የዚያን ጊዜም ዳንኤል መለሰ፤ በንጉሡም ፊት እንዲህ አለ፥ “ስጦታህ ለአንተ ይሁን፤ የመንግሥትህንም ሢሶ ለሌላ ስጥ፤ ነገር ግን ጽሕፈቱን ለንጉሡ አነብባለሁ፤ ፍቺውንም እነግርሃለሁ።"
                        },
                        {
                            "verse": 18,
                            "text": "ንጉሥ ሆይ! ልዑል አምላክ ለአባትህ ለናቡከደነፆር መንግሥትንና ታላቅነትን፥ ክብርንና ግርማን ሰጠው።"
                        },
                        {
                            "verse": 19,
                            "text": "ስለ ሰጠው ታላቅነት ወገኖችና አሕዛብ፥ በልዩ ልዩም ቋንቋ የሚናገሩ ሁሉ በፊቱ ይንቀጠቀጡና ይፈሩ ነበር፤ የፈቀደውን ይገድል፥ የፈቀደውንም በሕይወት ያኖር ነበር፤ የፈቀደውንም ያነሣ፥ የፈቀደውንም ያዋርድ ነበር።"
                        },
                        {
                            "verse": 20,
                            "text": "ልቡ ግን በታበየ ጊዜ፥ በኵራትም ያደርግ ዘንድ መንፈሱ በጠነከረ ጊዜ፥ ከመንግሥቱ ዙፋን ተዋረደ፤ ክብሩም ተለየው።"
                        },
                        {
                            "verse": 21,
                            "text": "ልዑል አምላክም የሰዎችን መንግሥት እንዲገዛ፥ ለሚወድደውም እንዲሰጠው እስኪያውቅ ደረስ ከሰው ልጆች ተለይቶ ተሰደደ፥ ልቡም እንደ አውሬ ልብ ሆነ፤ መኖሪያውም ከምድረ በዳ አህዮች ጋር ነበረ፤ እንደ በሬም ሣር በላ፤ አካሉም በሰማይ ጠል ረሰረሰ።"
                        },
                        {
                            "verse": 22,
                            "text": "ብልጣሶር ሆይ! አንተ ልጁ ስትሆን በእግዚአብሔር ፊት ልብህን አላዋረድህም፤ ይህንም ሁሉ አላወቅህም።"
                        },
                        {
                            "verse": 23,
                            "text": "በሰማይ አምላክ በእግዚአብሔር ላይ ኰራህ፤ የመቅደሱንም ዕቃዎች በፊትህ አመጡ፤ አንተም መኳንንትህም፥ ሚስቶችህም፥ ቁባቶችህም የወይን ጠጅ ጠጣችሁባቸው፤ ከብርና ከወርቅም፥ ከናስና ከብረትም፥ ከእንጨትና ከድንጋይም የተሠሩትን፥ የማያዩትንና የማይሰሙትንም፥ የማያውቁትንም አማልክት አመሰገንህ፤ ትንፋሽህንና መንገድህን ሁሉ በእጁ የያዘውን አምላክ ግን አላመሰገንኸውም።"
                        },
                        {
                            "verse": 24,
                            "text": "ስለዚህም ይህ የሰው እጅ ጣት ከእርሱ ዘንድ ተልኳል፤ ይህም ጽሕፈት ተጽፎአል።"
                        },
                        {
                            "verse": 25,
                            "text": "“የተጻፈውም ጽሕፈት፦ ማኔ፥ ቴቄል፥ ፋሬስ ይላል።"
                        },
                        {
                            "verse": 26,
                            "text": "የነገሩም ፍቺ ይህ ነው፤ ማኔ ማለት፥ እግዚአብሔር መንግሥትህን ቈጠራት፤ ፈጸማትም ማለት ነው።"
                        },
                        {
                            "verse": 27,
                            "text": "ቴቄል ማለት፥ በሚዛን ተመዘነች፤ ቀልላም ተገኘች ማለት ነው።"
                        },
                        {
                            "verse": 28,
                            "text": "ፋሬስ ማለት፥ መንግሥትህ ተከፈለች፤ ለሜዶንና ለፋርስ ሰዎችም ተሰጠች” ማለት ነው።"
                        },
                        {
                            "verse": 29,
                            "text": "የዚያን ጊዜም ብልጣሶር ለዳንኤል ሐምራዊ ግምጃ እንዲያለብሱት፥ የወርቅ ማርዳም በአንገቱ ዙሪያ እንዲያደርጉለት አዘዘ፤ በመንግሥትም ላይ ሦስተኛ ገዥ እንዲሆን ዐዋጅ አስነገረ።"
                        },
                        {
                            "verse": 30,
                            "text": "በዚያም ሌሊት የከለዳውያን ንጉሥ ብልጣሶር ተገደለ።"
                        },
                        {
                            "verse": 31,
                            "text": "ሜዶናዊውም ዳርዮስ በእርሱ ፋንታ ነገሠ። ዕድሜውም ስድሳ ሁለት ዓመት ነበረ።"
                        }
                    ]
                }
            ]
        },
        {
            "chapter": 6,
            "sections": [
                {
                    "title": "በዳንኤል ላይ የተደረገ ሤራ",
                    "verses": [
                        {
                            "verse": 1,
                            "text": "ዳርዮስም በመንግሥቱ ሁሉ ዘንድ እንዲሆኑ መቶ ሃያ መሳፍንትን በመንግሥቱ ላይ ይሾም ዘንድ ወደደ።"
                        },
                        {
                            "verse": 2,
                            "text": "መሳፍንቱም ግብሩን ያመጡላቸው ዘንድ፥ ንጉሡም በማንኛውም እንዳይቸገር ሦስት አለቆች በላያቸው አደረገ፤ ከእነርሱም አንደኛው ዳንኤል ነበረ።"
                        },
                        {
                            "verse": 3,
                            "text": "ዳንኤልም መልካም መንፈስ ስለ አለው ከአለቆችና ከመሳፍንት በለጠ፤ ንጉሡም በመንግሥቱ ሁሉ ላይ ሾመው።"
                        },
                        {
                            "verse": 4,
                            "text": "ያን ጊዜም አለቆችና መሳፍንቱ ስለ መንግሥቱ በዳንኤል ላይ ምክንያት ይፈልጉ ነበር፤ ነገር ግን የታመነ ነበረና፥ ምንም በደል አልተገኘበትምና በእርሱ ላይ ሰበብና በደል ያገኙበት ዘንድ አልቻሉም።"
                        },
                        {
                            "verse": 5,
                            "text": "እነዚያም ሰዎች፥ “ከአምላኩ ሕግ በቀር በዚህ በዳንኤል ላይ ሌላ ምክንያት አናገኝበትም” አሉ።"
                        },
                        {
                            "verse": 6,
                            "text": "ያን ጊዜም ሹሞቹና መኳንንቱ ወደ ንጉሡ ተሰብስበው እንዲህ አሉት፥ “ንጉሥ ዳርዮስ ሆይ! ለዘለዓለም ኑር።"
                        },
                        {
                            "verse": 7,
                            "text": "የመንግሥቱ አለቆች ሁሉ ሹሞችና መሳፍንት፥ አማካሪዎችና አዛዦች፦ ንጉሥ ሆይ! ከአንተ በቀር ማንም እስከ ሠላሳ ቀን ድረስ ልመና ከአምላክ ወይም ከሰው ቢለምን፥ በአንበሶች ጕድጓድ ውስጥ ይጣል የሚል የንጉሥ ሕግና ብርቱ ትእዛዝ ይወጣ ዘንድ ተማከሩ።"
                        },
                        {
                            "verse": 8,
                            "text": "አሁንም ንጉሥ ሆይ! እንደማይለወጠው እንደ ሜዶንና እንደ ፋርስ ሕግ እንዳይለወጥ ትእዛዙን አጽና፤ ጽሕፈቱንም ጻፍ።”"
                        },
                        {
                            "verse": 9,
                            "text": "ያን ጊዜም ንጉሡ ዳርዮስ ይህን ሥርዐት ይጽፉ ዘንድ አዘዘ።"
                        }
                    ]
                },
                {
                    "title": "ዳንኤል በአንበሳ ጕድጓድ እንደ ተጣለ",
                    "verses": [
                        {
                            "verse": 10,
                            "text": "ዳንኤልም ይህ ሥርዐት እንደ ታዘዘ በዐወቀ ጊዜ ወደ ቤቱ ገባ፤ የእልፍኙም መስኮቶች ወደ ኢየሩሳሌም አንጻር ተከፍተው ነበር፤ ቀድሞም ያደርግ እንደ ነበረ ከቀኑ በሦስት ሰዓት በጕልበቱ ተንበርክኮ በአምላኩ ፊት ጸለየ አመሰገነም።"
                        },
                        {
                            "verse": 11,
                            "text": "እነዚያም ሰዎች በማንኛውም ነገር ዘወትር ይመለከቱት ነበርና ዳንኤል በአምላኩ ፊት ሲጸልይና ሲለምን አገኙት።"
                        },
                        {
                            "verse": 12,
                            "text": "ወደ ንጉሡም ቀርበው ስለ ንጉሡ ትእዛዝ፥ “ንጉሥ ሆይ! ከአንተ በቀር እስከ ሠላሳ ቀን ድረስ ከአምላክ ወይም ከሰው የሚለምን ሰው ሁሉ በአንበሶች ጕድጓድ ውስጥ እንዲጣል ትእዛዝ አልጻፍህምን?” አሉት። ንጉሡም መልሶ፥ “ነገሩ እንደማይለወጠው እንደ ሜዶንና እንደ ፋርስ ሕግ እውነት ነው” አላቸው።"
                        },
                        {
                            "verse": 13,
                            "text": "የዚያን ጊዜም በንጉሡ ፊት መልሰው፥ “ንጉሥ ሆይ! ከይሁዳ የምርኮ ልጆች የሆነው ዳንኤል ከቀኑ በሦስት ሰዓት ልመናውን ይለምናል እንጂ አንተንና የጻፍኸውን ትእዛዝ አይቀበልም” አሉት።"
                        },
                        {
                            "verse": 14,
                            "text": "ንጉሡም ይህን ቃል በሰማ ጊዜ በጣም አዘነ፤ ያድነውም ዘንድ ልቡን ወደ ዳንኤል አደረገ፤ ሊያድነውም ፀሐይ እስኪገባ ድረስ ደከመ።"
                        },
                        {
                            "verse": 15,
                            "text": "ያን ጊዜም እነዚያ ሰዎች ወደ ንጉሡ ተሰብስበው ንጉሡን፥ “ንጉሥ ሆይ! ንጉሡ ያጸናው ትእዛዝ ወይም ሥርዐት ይለወጥ ዘንድ እንዳይገባ የሜዶንና የፋርስ ሕግ እንደ ሆነ ዕወቅ” አሉት።"
                        },
                        {
                            "verse": 16,
                            "text": "ያን ጊዜም ዳንኤልን አምጥተው በአንበሶች ጕድጓድ ይጥሉት ዘንድ ንጉሡ አዘዘ፤ ንጉሡም ዳንኤልን፥ “ሁልጊዜ የምታመልከው አምላክህ እርሱ ያድንህ” አለው።"
                        },
                        {
                            "verse": 17,
                            "text": "ድንጋይም አምጥተው በጕድጓዱ አፍ ላይ ገጠሙበት፤ ንጉሡም በዳንኤል ላይ የሚተነኳኰል ሰው እንዳይኖር በቀለበቱና በመኳንንቱ ቀለበት አተመው።"
                        },
                        {
                            "verse": 18,
                            "text": "ንጉሡም ወደ ቤቱ ሄደ፤ ሳይበላም ተኛ፤ የሚበላውም አላመጡለትም፤ እንቅልፉም ከእርሱ ራቀ። እግዚአብሔርም የአንበሶቹን አፍ ዘጋ፤ ዳንኤልንም አልቧጨሩትም።"
                        }
                    ]
                },
                {
                    "title": "ዳንኤል ከአንበሶች አፍ እንደ ዳነ",
                    "verses": [
                        {
                            "verse": 19,
                            "text": "በነጋውም ንጉሡ ማልዶ ተነሣ፤ ፈጥኖም ወደ አንበሶች ጕድጓድ ሄደ።"
                        },
                        {
                            "verse": 20,
                            "text": "ወደ ጕድጓዱም በቀረበ ጊዜ በታላቅ ቃል ጮኸ፤ ንጉሡም ዳንኤልን፥ “የሕያው አምላክ ባሪያ ዳንኤል ሆይ! ሁልጊዜ የምታመልከው አምላክህ ከአንበሶች አፍ ያድንህ ዘንድ ችሎአልን?” አለው።"
                        },
                        {
                            "verse": 21,
                            "text": "ዳንኤልም ንጉሡን፥ “ንጉሥ ሆይ! ለዘለዓለም ኑር።"
                        },
                        {
                            "verse": 22,
                            "text": "በፊቱ ቅንነት ተገኝቶብኛልና፥ በአንተም ፊት ደግሞ፤ ንጉሥ ሆይ! አልበደልሁምና አምላኬ መልአኩን ልኮ የአንበሶችን አፍ ዘጋ፤ እነርሱም አልቧጨሩኝም” አለው።"
                        },
                        {
                            "verse": 23,
                            "text": "ያን ጊዜም ንጉሡ እጅግ ደስ አለው፤ ዳንኤልንም ከጕድጓዱ ያወጡት ዘንድ አዘዘ፤ ዳንኤልም ከጕድጓዱ ወጣ፤ በአምላኩም ታምኖ ነበርና አንዳች ጕዳት አልተገኘበትም።"
                        },
                        {
                            "verse": 24,
                            "text": "ንጉሡም ዳንኤልን የከሰሱ እነዚያን ሰዎች ያመጡአቸው ዘንድ አዘዘ፤ እነርሱንና ልጆቻቸውንም፥ ሚስቶቻቸውንም በአንበሶች ጕድጓድ ጣሉአቸው፤ ወደ ጕድጓዱም መጨረሻ ሳይደርሱ አንበሶች ያዙአቸው፤ አጥንታቸውንም ሁሉ ሰባበሩ።"
                        },
                        {
                            "verse": 25,
                            "text": "ያን ጊዜም ንጉሥ ዳርዮስ በምድር ሁሉ ላይ ወደሚኖሩ ወገኖችና አሕዛብ፥ በልዩ ልዩም ቋንቋ ወደሚናገሩ ሁሉ ጻፈ፤ እንዲህም አለ፥ “ሰላም ይብዛላችሁ።"
                        },
                        {
                            "verse": 26,
                            "text": "በመንግሥቴ ግዛት ሁሉ ያሉ ሰዎች በዳንኤል አምላክ ፊት እንዲፈሩና እንዲንቀጠቀጡ አዝዣለሁ፤ እርሱ ሕያው አምላክ ለዘለዓለም የሚኖር ነውና፤ መንግሥቱም የማይጠፋ ነው፥ ግዛቱም ለዘለዓለም ይኖራል።"
                        },
                        {
                            "verse": 27,
                            "text": "ያድናል፤ ይታደግማል፤ በሰማይና በምድርም ተአምራትንና ድንቅን ይሠራል፤ ዳንኤልንም ከአንበሶች አፍ አድኖታል።”"
                        },
                        {
                            "verse": 28,
                            "text": "ይህም ዳንኤል በዳርዮስ መንግሥትና በፋርሳዊው በቂሮስ መንግሥት ከፍ ከፍ አለ።"
                        }
                    ]
                }
            ]
        },
        {
            "chapter": 7,
            "sections": [
                {
                    "title": "ስለ 4 አራዊት ራእይ",
                    "verses": [
                        {
                            "verse": 1,
                            "text": "በባቢሎን ንጉሥ በብልጣሶር በመጀመሪያው ዓመተ መንግሥት ዳንኤል በአልጋው ላይ ሕልምንና የራሱን ራእይ አየ፤ ከዚያም በኋላ ሕልሙን ጻፈ፥"
                        },
                        {
                            "verse": 2,
                            "text": "እንዲህም አለ፥ “እኔ ዳንኤል ራእይ አየሁ፤ እነሆም አራቱ የሰማይ ነፋሳት በታላቁ ባሕር ላይ ይነፍሱ ነበር።"
                        },
                        {
                            "verse": 3,
                            "text": "አራትም ታላላቅ አራዊት ከባሕር ወጡ፥ እያንዳንዲቱም ከሌላይቱ ልዩ ነበረች።"
                        },
                        {
                            "verse": 4,
                            "text": "መጀመሪያይቱ እንደ ሴት አንበሳ ነበረች፤ እንደ ንስርም ክንፍ ነበራት፤ ክንፎችዋም ከእርስዋ እስኪነቀሉ ድረስ አይ ነበር፤ ከምድርም ከፍ ከፍ አለች፤ እንደ ሰውም በእግር ቆመች፤ የሰውም ልብ ተሰጣት።"
                        },
                        {
                            "verse": 5,
                            "text": "እነሆም ሁለተኛይቱ ድብ የምትመስል ሌላ አውሬ ነበረች፤ በአንድ ወገንም ቆመች፤ ሦስትም የጎድን አጥንቶች በአፍዋ ውስጥ በጥርሶችዋ መካከል ነበሩ፤ እንደዚህም፦ ተነሥተሽ እጅግ ሥጋ ብዪ አሏት።"
                        },
                        {
                            "verse": 6,
                            "text": "ከዚህም በኋላ፥ እነሆ ነብር የምትመስል፥ በጀርባዋም ላይ አራት የወፍ ክንፎች የነበሩአት፤ ሌላ አውሬ አየሁ፤ ለአውሬይቱም አራት ራሶች ነበሩአት፤ ሥልጣንም ተሰጣት።"
                        },
                        {
                            "verse": 7,
                            "text": "ከዚህም በኋላ በሌሊት ራእይ አየሁ፤ እነሆም የምታስፈራና የምታስደነግጥ፥ እጅግም የበረታች፥ ታላላቅም የብረት ጥርሶች የነበሩአት አራተኛ አውሬ ነበረች፤ ትበላና ታደቅቅ ነበር፥ የቀረውንም በእግርዋ ትረግጥ ነበር፤ ከእርስዋም በፊት ከነበሩት አራዊት ሁሉ የተለየች ነበረች፤ ዐሥር ቀንዶችም ነበሩአት።"
                        },
                        {
                            "verse": 8,
                            "text": "ቀንዶችንም ተመለከትሁ፤ እነሆም፤ በመካከላቸው ሌላ ትንሽ ቀንድ ወጣ፤ በፊቱም ከቀደሙት ቀንዶች ሦስት ተነቃቀሉ፤ እነሆም በዚያ በትንሹ ቀንድ እንደ ሰው ዐይኖች የነበሩ ዐይኖች፥ በትዕቢትም የሚናገር አፍ ነበሩበት።"
                        },
                        {
                            "verse": 9,
                            "text": "“ዙፋኖችም እስኪዘረጉ ድረስ አየሁ፤ በዘመናት የሸመገለውም ተቀመጠ፤ ልብሱም እንደ በረዶ ነጭ፥ የራሱም ጠጕር እንደ ነጭ ሱፍ ነበረ፤ ዙፋኑም የእሳት ነበልባል ነበረ፥ መንኰራኵሮቹም የሚነድድ እሳት ነበሩ።"
                        },
                        {
                            "verse": 10,
                            "text": "የእሳትም ፈሳሽ ከፊቱ ይፈልቅና ይወጣ ነበር፤ ሺህ ጊዜ ሺህ የሆኑ ያገለግሉት ነበር፤ እልፍ አእላፋትም በፊቱ ቆመው ነበር፤ ለፍርድም ተቀመጠ፤ መጻሕፍትንም ገለጠ።"
                        },
                        {
                            "verse": 11,
                            "text": "የዚያን ጊዜም ይህ ቀንድ ከተናገረው ነገር የተነሣ አውሬው እስኪርቅና እስኪጠፋ ድረስ አየሁ፤ በእሳትም ያቃጥሉት ዘንድ ሰውነቱን አሳልፈው ሰጡት፤"
                        },
                        {
                            "verse": 12,
                            "text": "ከቀሩትም አራዊት ግዛታቸው ተወሰደ፤ የሕይወታቸው ዘመን ግን እስከ ተወሰነ ጊዜ ድረስ ረዘመ።"
                        },
                        {
                            "verse": 13,
                            "text": "“በሌሊትም ራእይ አየሁ፤ እነሆም የሰው ልጅ የሚመስል በሰማይ ደመና መጣ፤ በዘመናትም ወደ ሸመገለው ደረሰ፤ ወደ ፊቱም አቀረቡት።"
                        },
                        {
                            "verse": 14,
                            "text": "ወገኖችና አሕዛብ፥ በልዩ ልዩ ቋንቋም የሚናገሩ ሁሉ ይገዙለት ዘንድ ግዛትና ክብር፥ መንግሥትም ተሰጠው፤ ግዛቱም የማያልፍ የዘለዓለም ግዛት ነው፥ መንግሥቱም የማይጠፋ ነው።"
                        }
                    ]
                },
                {
                    "title": "የሕልሙ ፍች",
                    "verses": [
                        {
                            "verse": 15,
                            "text": "“እኔም ዳንኤል መንፈሴ ተንቀጠቀጠብኝ፤ ከራሴም ራእይ የተነሣ ልቤ ደነገጠብኝ።"
                        },
                        {
                            "verse": 16,
                            "text": "በዚያም ከቆሙት ወደ አንዱ ቀርቤ ስለዚህ ሁሉ እውነቱን ጠየቅሁት፤ እርሱም ነገረኝ፤ የነገሩንም ፍቺ አስታወቀኝ፥ እኔም ነገሩን ተረዳሁት።"
                        },
                        {
                            "verse": 17,
                            "text": "እንዲህም አለኝ፦ እነዚህ ያየሃቸው አራቱ ታላላቅ አራዊት ከምድር የሚነሡ አራት ነገሥታት ናቸው፤ ዳግመኛም ይወገዳሉ።"
                        },
                        {
                            "verse": 18,
                            "text": "ነገር ግን መንግሥት ለልዑሉ ቅዱሳን ይመለሳል፤ የልዑሉ ቅዱሳንም መንግሥቱን ይወስዳሉ፤ እስከ ዘለዓለም ዓለምም መንግሥቱን ይወርሳሉ።"
                        },
                        {
                            "verse": 19,
                            "text": "ከዚህም በኋላ ከቀሩት ሁሉ ተለይታ እጅግ ስለምታስፈራው፥ ጥርሶችዋም የብረት፥ ጥፍሮችዋም የናስ ስለ ሆኑት፥ ስለምትበላውና ስለምታደቅቀው፥ የቀረውንም በእግርዋ ስለምትረግጠው ስለ አራተኛዪቱ አውሬ፥"
                        },
                        {
                            "verse": 20,
                            "text": "በራስዋም ላይ ስለ ነበሩ ስለ ዐሥር ቀንዶች፥ በኋላም ስለ ወጣው፥ በፊቱም ስለ ወደቁ ሦስቱ ቀንዶች፥ ዐይኖችና ትዕቢት የተናገረ አፍ ስለ ነበሩት ራሱም ከሌሎች ስለ በለጠ ስለ ሌላው ቀንድ እውነቱን ለማወቅ ጠየቅሁት።"
                        },
                        {
                            "verse": 21,
                            "text": "እነሆም፥ ያ ቀንድ ከቅዱሳን ጋር ሲዋጋ አየሁ፤ አሸነፋቸውም፤"
                        },
                        {
                            "verse": 22,
                            "text": "በዘመናት የሸመገለው እስኪመጣ ድረስ፥ ፍርድም ለልዑሉ ቅዱሳን እስኪሰጥ ድረስ፥ ቅዱሳኑም መንግሥቱን የሚወስዱበት ዘመን እስኪመጣ ድረስ አሸነፋቸው።"
                        },
                        {
                            "verse": 23,
                            "text": "“እንዲህም አለኝ፦ አራተኛው አውሬ በምድር ላይ የሚነሣ አራተኛ መንግሥት ነው፤ እርሱም ከመንግሥታት ሁሉ ይበልጣል። ምድሪቱንም ሁሉ ይበላል፤ ይረግጣታል፤ ያደቅቃትማል።"
                        },
                        {
                            "verse": 24,
                            "text": "ዐሥሩም ቀንዶች ከዚያ መንግሥት የሚነሡ ዐሥር ነገሥታት ናቸው፤ ከእነርሱም በኋላ ሌላ ይነሣል፤ እርሱም ከፊተኞቹ በክፋት የበለጠ ይሆናል፤ ሦስቱንም ነገሥታት ያዋርዳል።"
                        },
                        {
                            "verse": 25,
                            "text": "በልዑሉም ላይ ቃልን ይናገራል፤ የልዑልንም ቅዱሳን ይሰባብራል፤ ዘመናትንና ሕግን ይለውጥ ዘንድ ያስባል፤ እስከ ዘመንና እስከ ዘመናት እስከ እኩሌታ ዘመንም በእጁ ይሰጣሉ።"
                        },
                        {
                            "verse": 26,
                            "text": "ነገር ግን ፍርድ ይሆናል፤ እስከ ፍጻሜውም ድረስ ያፈርሱትና ያጠፉት ዘንድ ግዛቱን ያስወግዱታል።"
                        },
                        {
                            "verse": 27,
                            "text": "መንግሥትም፥ ግዛትም፥ ከሰማይም ሁሉ በታች ያሉ የመንግሥታት ታላቅነት ለልዑሉ ቅዱሳን ሕዝብ ይሰጣል፤ መንግሥቱ የዘለዓለም መንግሥት ነው፤ መኳንንቱም ሁሉ ይገዙለታል፤ ይታዘዙለትማል።”"
                        },
                        {
                            "verse": 28,
                            "text": "የነገሩም ፍጻሜ እስከዚህ ድረስ ነው። እኔም ዳንኤል በአሳቤ እጅግ ተቸገርሁ፤ ፊቴም ተለወጠብኝ፤ ዳሩ ግን ነገሩን በልቤ ጠብቄአለሁ።"
                        }
                    ]
                }
            ]
        },
        {
            "chapter": 8,
            "sections": [
                {
                    "title": "ዳንኤል በራእይ ያያቸው አውራ በግና ፍየል",
                    "verses": [
                        {
                            "verse": 1,
                            "text": "በመጀመሪያ ከተገለጠልኝ ራእይ በኋላ፥ ንጉሡ ብልጣሶር በነገሠ በሦስተኛው ዓመት ለእኔ ለዳንኤል ራእይ ተገለጠልኝ፤"
                        },
                        {
                            "verse": 2,
                            "text": "በኤላም አውራጃ በአለው በሱሳ ግንብ ሳለሁ ራእይ አየሁ፤ በኡባልም ወንዝ አጠገብ ነበርሁ።"
                        },
                        {
                            "verse": 3,
                            "text": "ዐይኖችንም አቅንቼ አየሁ፤ እነሆም አንድ የበግ አውራ መጥቶ በኡባል አጠገብ ቆመ፤ ሁለት ቀንዶች ነበሩት፤ ቀንዶቹም ረዣዥሞች ነበሩ፤ አንዱ ቀንዱ ግን ከሌላው ቀንዱ ይበልጥ ነበር፤ ረዥሙም ቀንዱ በስተኋላ የበቀለ ነበር።"
                        },
                        {
                            "verse": 4,
                            "text": "አውራውም በግ ወደ ምዕራብ፥ ወደ ሰሜንም፥ ወደ ደቡብም በቅንዱ ሲጐሽም አየሁ፤ አራዊትም ሁሉ በፊቱ አይቆሙም ነበር፤ ከእጁም የሚያድን አልነበረም፤ እንደ ፈቃዱም አደረገ፤ ከፍ ከፍም አለ።"
                        },
                        {
                            "verse": 5,
                            "text": "እኔ ዳንኤልም የባሪ ክፍል በምትሆን በሱሳ ነበርሁ፤ ስመለከትም እነሆ ከምዕራብ ወገን አንድ አውራ ፍየል በምድር ሁሉ ፊት ላይ ወጣ፤ ምድርንም አልነካም፤ ለፍየሉም በዐይኖቹ መካከል አንድ ታላቅ ቀንድ ነበረው።"
                        },
                        {
                            "verse": 6,
                            "text": "ሁለትም ቀንድ ወደ አለው፥ በኡባል ወንዝም ፊት ቆሞ ወደ አየሁት አውራ በግ መጣ፤ በኀይሉም ቍጣ ፈጥኖ ወደ እርሱ ሮጠ።"
                        },
                        {
                            "verse": 7,
                            "text": "ወደ አውራውም በግ ቀርቦ አየሁት፤ እርሱም ዘልሎ ወጣበት፤ አውራውንም በግ መታ፤ ሁለቱንም ቀንዶች ሰበረ፤ አውራውም በግ በፊቱ ሊቆም ኀይል አልነበረውም፤ እርሱም በምድር ላይ ጥሎ ረገጠው፤ አውራውንም በግ ከእጁ ያድን ዘንድ የሚችል አልነበረም።"
                        },
                        {
                            "verse": 8,
                            "text": "አውራውም ፍየል ራሱን እጅግ ታላቅ አደረገ፤ በበረታም ጊዜ ታላቁ ቀንዱ ተሰበረ፤ ወደ አራቱም የሰማይ ነፋሳት የሚመለከቱ አራት ቀንዶች ከበታቹ ወጡ።"
                        },
                        {
                            "verse": 9,
                            "text": "ከእነርሱም ከአንደኛው አንድ ጠንካራ ቀንድ ወጣ፤ ወደ ደቡብም፥ ወደ ምሥራቅም፥ ወደ መልካሚቱም ምድር እጅግ ከፍ አለ።"
                        },
                        {
                            "verse": 10,
                            "text": "እስከ ሰማይም ሠራዊት ድረስ ከፍ አለ፤ ከሰማይ ሠራዊትና ከሰማይ ከዋክብትም የተወሰኑትን ወደ ምድር ጣለ፥ ረገጣቸውም።"
                        },
                        {
                            "verse": 11,
                            "text": "እስከ ሠራዊትም አለቃ ድረስ ምርኮን አዳነ፤ ከእርሱም የተነሣ የዘወትሩ መሥዋዕት ተሻረ፤ የመቅደሱም ስፍራ ፈረሰ።"
                        },
                        {
                            "verse": 12,
                            "text": "የኀጢአትም መሥዋዕት ከዘወትሩ መሥዋዕት ጋር ተሰጠ፤ እውነትም ወደ ምድር ተጣለች፤ አደረገም፤ ተከናወነም።"
                        },
                        {
                            "verse": 13,
                            "text": "ከቅዱሳኑም አንዱ ሲናገር ሰማሁ፤ ለተናገረው ለቅዱሱም ሁለተኛው ቅዱስ “ስለ ዘወትሩ መሥዋዕት፥ መቅደሱና ሠራዊቱም ይረገጡ ዘንድ ስለሚሰጥና ስለሚያጠፋ ኀጢአት የሆነው ይህ ራእይ እስከ መቼ ይቈያል?” አለው።"
                        },
                        {
                            "verse": 14,
                            "text": "እርሱም፥ “እስከ ሁለት ሺህ ሦስት መቶ ማታና ጥዋት ድረስ ነው፤ ከዚያም በኋላ መቅደሱ ይነጻል” አለኝ።"
                        }
                    ]
                },
                {
                    "title": "መልአኩ ቅዱስ ገብርኤል ራእዩን ለዳንኤል እንደ ተረጐመለት",
                    "verses": [
                        {
                            "verse": 15,
                            "text": "እኔም ዳንኤል ራእዩን በአየሁ ጊዜ ልረዳው ፈለግሁ፤ እነሆም የሰው አምሳል በፊቴ ቆሞ ነበር።"
                        },
                        {
                            "verse": 16,
                            "text": "በኡባልም ወንዝ መካከል የሰው ድምፅ ሰማሁ፤ ጠርቶም “ገብርኤል ሆይ! ራእዩን ለዚህ ሰው ግለጥለት” አለ።"
                        },
                        {
                            "verse": 17,
                            "text": "እኔም ወደ ቆምሁበት ቀረበ፤ በመጣም ጊዜ ፈርቼ በግንባሬ ተደፋሁ፤ እርሱም፥ “የሰው ልጅ ሆይ! ራእዩ ለፍጻሜ ዘመን እንደ ሆነ አስተውል” አለኝ።"
                        },
                        {
                            "verse": 18,
                            "text": "ሲናገረኝም ደንግጬ በምድር ላይ በግንባሬ ተደፋሁ፤ እርሱም ዳሰሰኝ፤ አንሥቶም በእግሬ አቆመኝ።"
                        },
                        {
                            "verse": 19,
                            "text": "እንዲህም አለኝ- “እነሆ በመቅሠፍቱ በመጨረሻ ዘመን የሚሆነውን አስታውቅሃለሁ፤ ይህ ገና ለፍጻሜ ዘመን ነውና።"
                        },
                        {
                            "verse": 20,
                            "text": "ያየኸው፥ ቀንዶች ያሉት አውራ በግ የሜዶንና የፋርስ ንጉሥ ነው።"
                        },
                        {
                            "verse": 21,
                            "text": "አውራውም ፍየል የግሪኮች ንጉሥ ነው፤ በዐይኖቹም መካከል ያለው ታላቁ ቀንድ መጀመሪያው ንጉሥ ነው።"
                        },
                        {
                            "verse": 22,
                            "text": "እርሱም በቆመበት በተሰበረ ጊዜ በእርሱ ፋንታ አራቱ እንደ ተነሡ፤ እንዲሁ ከወገኑ አራት መንግሥታት ይነሣሉ፤ ነገር ግን በኀይል አይተካከሉትም።"
                        },
                        {
                            "verse": 23,
                            "text": "በመንግሥታቸውም መጨረሻ ኀጢአታቸው በተሞላች ጊዜ፥ እንቆቅልሽን የሚያስተውል፥ ፊቱ ጨካኝ የሆነ ንጉሥ ይነሣል።"
                        },
                        {
                            "verse": 24,
                            "text": "ኀይሉም ይበረታል፤ በተአምርም ያጠፋል፤ ያደርግማል፤ ያከናወንማል፤ ኀያላንንና ቅዱሳንን ሕዝብ ያጠፋል።"
                        },
                        {
                            "verse": 25,
                            "text": "ያንገቱን ቀንበር ያቀናል። ተንኰል በእጁ አለ፤ በልቡም ይታበያል፤ በሽንገላም ብዙዎችን ያጠፋል፤ በአለቆቹም አለቃ ላይ ይቆማል፤ ያለ እጅም ይሰብራል።"
                        },
                        {
                            "verse": 26,
                            "text": "የተነገረውም የማታውና የጥዋቱ ራእይ እውነተኛ ነው፤ ነገር ግን ከብዙ ዘመን በኋላ ስለሚሆን ራእዩን ዝጋ።”"
                        },
                        {
                            "verse": 27,
                            "text": "እኔም ዳንኤል ተኛሁ፤ አያሌም ቀን ታመምሁ፤ ከዚያም በኋላ ተነሥቼ የንጉሡን ሥራ እሠራ ነበር፤ ስለ ራእዩም አደንቅ ነበር፤ የሚያስተውለው ግን አልነበረም።"
                        }
                    ]
                }
            ]
        },
        {
            "chapter": 9,
            "sections": [
                {
                    "title": "የዳንኤል ጸሎት",
                    "verses": [
                        {
                            "verse": 1,
                            "text": "በከለዳውያን መንግሥት ላይ በነገሠ፥ ከሜዶን ዘር በነበረ በአሕሻዊሮስ ልጅ በዳርዮስ በመጀመሪያው ዓመት፥"
                        },
                        {
                            "verse": 2,
                            "text": "በነገሠ በመጀመሪያው ዓመት እኔ ዳንኤል በሰባ ዓመት የኢየሩሳሌም ጥፋት እንደሚፈጸም እግዚአብሔር በነቢዩ ኤርምያስ የተናገረው ቃል በተጻፈበት መጽሐፍ ያለውን የዘመኑን ቍጥር ዐወቅሁ።"
                        },
                        {
                            "verse": 3,
                            "text": "ማቅ ለብሼ፥ በአመድም ላይ ሆኜ ስጾም እጸልይና እለምን ዘንድ ፊቴን ወደ ጌታ ወደ አምላክ አቀናሁ።"
                        },
                        {
                            "verse": 4,
                            "text": "ወደ አምላኬም ወደ እግዚአብሔር ጸለይሁ፤ ተናዝዤም እንዲህ አልሁ፥ “ጌታ ሆይ! ከሚወድዱህና ትእዛዝህን ከሚፈጽሙ ጋር ቃል ኪዳንንና ምሕረትን የምትጠብቅ ታላቅና የምታስፈራ አምላክ ሆይ!"
                        },
                        {
                            "verse": 5,
                            "text": "ኀጢአትን ሠርተናል፥ በድለንማል፤ ክፋትንም አድርገናል፤ ዐምፀንማል፤ ከትእዛዝህና ከፍርድህም ፈቀቅ ብለናል፤"
                        },
                        {
                            "verse": 6,
                            "text": "በስምህም ለነገሥታቶቻችንና ለአለቆቻችን፥ ለአባቶቻችንም፥ ለሀገሩም ሕዝብ ሁሉ የተናገሩትን ባሪያዎችህን ነቢያትን አልሰማንም።"
                        },
                        {
                            "verse": 7,
                            "text": "ጌታ ሆይ! ጽድቅ ለአንተ ነው፤ እንደ ዛሬም ለእኛ ለይሁዳ ሰዎችና በኢየሩሳሌም ለሚቀመጡ፥ ለእስራኤልም ሁሉ በቅርብና በሩቅም ላሉት አንተን በበደሉበት በበደላቸው ምክንያት በበተንህበት ሀገር ሁሉ የፊት እፍረት ነው።"
                        },
                        {
                            "verse": 8,
                            "text": "ጌታ ሆይ! በአንተ ላይ ኀጢአት ስለ ሠራን ለእኛና ለነገሥታቶቻችን፥ ለአለቆቻችንና ለአባቶቻችንም የፊት እፍረት ነው።"
                        },
                        {
                            "verse": 9,
                            "text": "ለጌታ ለአምላካችን ምሕረትና ይቅርታ ነው፤ በእርሱ ላይ ዐምፀናልና።"
                        },
                        {
                            "verse": 10,
                            "text": "በባሪያዎቹም በነቢያት እጅ በፊታችን በአኖረው በሕጉ እንሄድ ዘንድ የአምላካችንን የግዚአብሔርን ቃል አልሰማንምና።"
                        },
                        {
                            "verse": 11,
                            "text": "እስራኤልም ሁሉ ሕግህን ተላልፈዋል፤ ቃልህንም መስማትን እንቢ ብለዋል፤ በእርሱ ላይ ኀጢአት ሠርተናልና መርገምና በእግዚአብሔር ባሪያ በሙሴ ሕግ የተጻፈው መሐላ መጣብን።"
                        },
                        {
                            "verse": 12,
                            "text": "እጅግ ክፉ ነገርንም በእኛ ላይ በማምጣቱ በላያችንና በእኛ ዘንድ በተሾሙት ፈራጆቻችን ላይ የተናገረውን ቃል አጸና፤ በኢየሩሳሌምም ላይ እንደ ተደረገው ያለ ነገር ከቶ ከሰማይ ሁሉ በታች አልተደረገም።"
                        },
                        {
                            "verse": 13,
                            "text": "በሙሴም ሕግ እንደ ተጻፈ ይህ ክፉ ነገር ሁሉ መጣብን፤ ከኀጢአታችን እንመለስ፤ እውነትህንም እናስብ ዘንድ ወደ አምላካችን ወደ እግዚአብሔር ፊት አልለመንንም።"
                        },
                        {
                            "verse": 14,
                            "text": "ስለዚህም እግዚአብሔር ክፉ ነገርን በእኛ ላይ ፈጥኖ አመጣ፤ አምላካችን እግዚአብሔር በሚሠራው ሥራ ሁሉ ጻድቅ ነውና፤ እኛም ቃሉን አልሰማንምና።"
                        },
                        {
                            "verse": 15,
                            "text": "አሁንም ሕዝብህን ከግብፅ ምድር በበረታች እጅ ያወጣህ፥ እንደ ዛሬም ቀን ስምን ለአንተ ያደረግህ ጌታ አምላካችን ሆይ! ኀጢአትን ሠርተናል፤ ክፋትንም አድርገናል።"
                        },
                        {
                            "verse": 16,
                            "text": "ጌታ ሆይ! በፍጹም ቸርነትህ ቍጣህንና መቅሠፍትህን ከከተማህ ከኢየሩሳሌምና ከተቀደሰው ተራራህ መልስ፤ ስለ ኀጢአታችንና ስለ አባቶቻችን በደል ኢየሩሳሌምና ሕዝብህ በዙሪያችን ላሉት ሁሉ መሰደቢያ ሆነዋልና።"
                        },
                        {
                            "verse": 17,
                            "text": "አሁንም አምላካችን ሆይ! የባሪያህን ጸሎትና ልመናውን ስማ፤ ጌታ ሆይ! በፈረሰው በመቅደስህ ላይ ስለ አንተ ስትል ፊትህን አብራ።"
                        },
                        {
                            "verse": 18,
                            "text": "አምላኬ ሆይ! በፊትህ የምንለምን ስለ ብዙ ምሕረትህ ነው እንጂ ስለ ጽድቃችን አይደለምና ጆሮህን አዘንብለህ ስማ፤ ዐይንህንም ገልጠህ ጥፋታችንንና ስምህ የተጠራባትን ከተማ ተመልከት።"
                        },
                        {
                            "verse": 19,
                            "text": "አቤቱ! ስማ፤ አቤቱ፥ ይቅር በል፤ አቤቱ! አድምጥና አድርግ፤ አምላኬ ሆይ! ስምህ በከተማህና በሕዝብህ ላይ ተጠርቶአልና ስለ ራስህ አትዘግይ።”"
                        },
                        {
                            "verse": 20,
                            "text": "እኔም ገና ስናገርና ስጸልይ፥ በኀጢአቴና በሕዝቤም በእስራኤል ኀጢአት ስናዘዝ፥ በአምላኬም በእግዚአብሔር ፊት ስለ ተቀደሰው ስለ አምላኬ ተራራ ይቅርታን ስጠይቅ፥"
                        },
                        {
                            "verse": 21,
                            "text": "ገናም በጸሎት ስናገር አስቀድሜ በራእይ አይችው የነበረው ሰው ገብርኤል እነሆ እየበረረ መጣ፤ በማታም መሥዋዕት ጊዜ ዳሰሰኝ።"
                        },
                        {
                            "verse": 22,
                            "text": "አስተማረኝም፤ ተናገረኝም፤ እንዲህም አለ፥ “ዳንኤል ሆይ! ጥበብንና ማስተዋልን እሰጥህ ዘንድ አሁን መጥቻለሁ።"
                        },
                        {
                            "verse": 23,
                            "text": "አንተ እጅግ የተወደድህ ሰው ነህና በልመናህ መጀመሪያ ላይ ቃል ወጥቶአል፤ እኔም እነግርህ ዘንድ መጥቻለሁ፤ አሁንም ነገሩን መርምር፤ ራእዩንም አስተውል።"
                        },
                        {
                            "verse": 24,
                            "text": "“ዐመፃን ይጨርስ፥ ኀጢአትንም ይፈጽም፥ በደልንም ያስተሰርይ፥ የዘለዓለምንም ጽድቅ ያገባ፥ ራእይንና ትንቢትን ያትም፥ ቅዱሰ ቅዱሳኑንም ይቀባ ዘንድ በሕዝብህና በቅድስት ከተማህ ላይ ሰባ ሱባዔ ተቀጥሮአል።"
                        },
                        {
                            "verse": 25,
                            "text": "ስለዚህ ዕወቅ፤ አስተውልም፤ ኢየሩሳሌምን መጠገንና መሥራት ትእዛዙ ከሚወጣበት ጀምሮ እስከ ንጉሥ ክርስቶስ ድረስ ሰባት ሱባዔና ስድሳ ሁለት ሱባዔ ይሆናል፤ ጎዳናዋና ቅጥርዋ ተመልሶ ይሠራል፤ ጊዜውም ይፈጸማል።"
                        },
                        {
                            "verse": 26,
                            "text": "ከስድሳ ሁለት ሱባዔ በኋላም መሢሕ ይገደላል፤ በእርሱም ዘንድ ፍትሕ የለም፤ ከሚመጣውም አለቃ ጋር ከተማዪቱንና መቅደሱን ያጠፋል፤ ፍጻሜውም በጎርፍ ይሆናል፤ እስከ መጨረሻም ድረስ ጦርነት ይሆናል፤ ጥፋትም ተቀጥሮአል።"
                        },
                        {
                            "verse": 27,
                            "text": "እርሱም ከብዙ ሰዎች ጋር ቃል ኪዳን ለአንድ ሱባዔ ያጸናል፤ በሱባዔውም እኩሌታ መሥዋዕቱንና ቍርባኑን ያስቀራል፤ በቤተ መቅደስም የጥፋት ርኵሰት ይሆናል፤ እስከ ዘመኑም ፍጻሜ የጥፋት መጨረሻ ይሆናል።”"
                        }
                    ]
                }
            ]
        },
        {
            "chapter": 10,
            "sections": [
                {
                    "title": "ዳንኤል በጤግሮስ ወንዝ አጠገብ ያየው ራእይ",
                    "verses": [
                        {
                            "verse": 1,
                            "text": "በፋርስ ንጉሥ በቂሮስ በሦስተኛው ዓመተ መንግሥት ብልጣሶር ለተባለው ለዳንኤል ነገር ተገለጠለት፤ ነገሩም እውነት ነበረ፤ ታላቅ ኀይልና ማስተዋልም በራእዩ ውስጥ ተሰጠው።"
                        },
                        {
                            "verse": 2,
                            "text": "በዚያም ወራት እኔ ዳንኤል ሦስት ሳምንት ሙሉ ሳዝን ነበርሁ።"
                        },
                        {
                            "verse": 3,
                            "text": "ማለፊያ እንጀራም አልበላሁም፤ ሥጋና የወይን ጠጅም በአፌ አልገባም፤ ሦስቱም ሳምንት እስኪፈጸም ድረስ ዘይት አልተቀባሁም።"
                        },
                        {
                            "verse": 4,
                            "text": "ከመጀመሪያውም ወር በሃያ አራተኛው ቀን ጤግሮስ በተባለው በታላቁ ወንዝ አጠገብ ነበርሁ።"
                        },
                        {
                            "verse": 5,
                            "text": "ዐይኖችንም አነሣሁ፤ እነሆም በፍታ የለበሰውንም ጥሩም የአፌዝን ወርቅ በወገቡ ላይ የታጠቀውን ሰው አየሁ።"
                        },
                        {
                            "verse": 6,
                            "text": "አካሉም እንደ ቢረሌ ይመስል ነበር፤ ፊቱም እንደ መብረቅ አምሳያ ነበረ፤ ዐይኖቹም እንደሚንበለበል ፋና፥ ክንዶቹና እግሮቹም እንደ ጋለ ናስ፥ የቃሉም ድምፅ እንደ ብዙ ሕዝብ ድምፅ ነበረ።"
                        },
                        {
                            "verse": 7,
                            "text": "እኔም ዳንኤል ብቻዬን ራእዩን አየሁ፤ ከእኔ ጋር የነበሩ ሰዎች ግን ራእዩን አላዩም፤ ነገር ግን ታላቅ ድንጋጼ ወደቀባቸው፤ ከፍርሃትም የተነሣ ሸሹ።"
                        },
                        {
                            "verse": 8,
                            "text": "እኔም ብቻዬን ቀረሁ፤ ይህንም ታላቅ ራእይ አየሁ፤ ኀይልም አልቀረልኝም፤ ክብሬም ወደ ውርደት ተለወጠብኝ፤ ኀይልም አጣሁ።"
                        },
                        {
                            "verse": 9,
                            "text": "የቃሉንም ድምፅ ሰማሁ፤ የቃሉንም ድምፅ በሰማሁ ጊዜ ደንግጬ በምድር ላይ በግምባሬ ተደፋሁ።"
                        },
                        {
                            "verse": 10,
                            "text": "እነሆም እጅ ዳሰሰችኝ፤ እጄንም ይዞ በጕልበቴ አቆመኝ።"
                        },
                        {
                            "verse": 11,
                            "text": "እርሱም፥ “እጅግ የተወደድህ ሰው ዳንኤል ሆይ! እኔ ዛሬ ወደ አንተ ተልኬአለሁና የምነግርህን ቃል አስተውል፤ ቀጥ ብለህም ቁም” አለኝ። ይህንም ቃል በአለኝ ጊዜ እየተንቀጠቀጥሁ ቆምሁ።"
                        },
                        {
                            "verse": 12,
                            "text": "እርሱም እንዲህ አለኝ፥ “ዳንኤል ሆይ! አትፍራ፤ ልብህ ያስተውል ዘንድ፥ ሰውነትህም በአምላክህ ፊት ይዋረድ ዘንድ ከአደረግህበት ከመጀመሪያው ቀን ጀምሮ ቃልህ ተሰምቶአል፤ እኔም ስለ ቃልህ መጥቻለሁ።"
                        },
                        {
                            "verse": 13,
                            "text": "የፋርስ መንግሥት አለቃ ግን ሃያ አንድ ቀን በፊቴ ቁሞ ነበር። እነሆም ከዋነኞቹ አለቆች አንዱ ሚካኤል ሊረዳኝ መጣ፤ እኔም ከፋርስ ንጉሥ ጋር በዚያ ተውሁት።"
                        },
                        {
                            "verse": 14,
                            "text": "የራእዩም ጊዜ ገና ነውና በኋለኛው ዘመን ለሕዝብህ የሚሆነውን አስታውቅህ ዘንድ አሁን መጥቻለሁ።”"
                        },
                        {
                            "verse": 15,
                            "text": "ይህንም ቃል በተናገረኝ ጊዜ ፊቴን ወደ ምድር ደፋሁ፤ ዲዳም ሆንሁ።"
                        },
                        {
                            "verse": 16,
                            "text": "እነሆም የሰው ልጅ የሚመስል ከንፈሬን ዳሰሰኝ፤ ያን ጊዜም አፌን ከፍቼ ተናገርሁ፤ በፊቴም ቁሞ የነበረውን፥ “ጌታዬ ሆይ! ከራእዩ የተነሣ ሰውነቴ ታወከች፤ ኀይልም አጣሁ።"
                        },
                        {
                            "verse": 17,
                            "text": "አቤቱ! አገልጋይህ ከጌታዬ ጋር ይናገር ዘንድ እንዴት ይችላል? ከአሁንም ጀምሮ ኀይሌ አይጸናም፤ እስትንፋስም አልቀረልኝም” አልሁት።"
                        },
                        {
                            "verse": 18,
                            "text": "ደግሞ ሰው የሚመስል ዳሰሰኝ፤ አበረታኝም።"
                        },
                        {
                            "verse": 19,
                            "text": "እርሱም፥ “እጅግ የተወደድህ ሰው ሆይ! አትፍራ፤ ሰላም ለአንተ ይሁን፤ በርታ፤ ጽና፥” አለኝ። በተናገረኝም ጊዜ በረታሁና፥ “አበርትተኸኛልና ጌታዬ ይናገር” አልሁ።"
                        },
                        {
                            "verse": 20,
                            "text": "እርሱም እንዲህ አለኝ፥ “ወደ አንተ የመጣሁት ስለ ምን እንደ ሆነ፥ ታውቃለህን? አሁንም የፋርስን አለቃ እወጋው ዘንድ እመለሳለሁ፤ እኔም ስወጣ፥ እነሆ የግሪኮች አለቃ ይመጣል።"
                        },
                        {
                            "verse": 21,
                            "text": "ነገር ግን በእውነት መጽሐፍ የተጻፈውን እነግርሃለሁ፤ በዚህም ነገር ከአለቃችሁ ከሚካኤል በቀር የሚረዳኝ ማንም የለም።"
                        }
                    ]
                }
            ]
        },
        {
            "chapter": 11,
            "sections": [
                {
                    "title": null,
                    "verses": [
                        {
                            "verse": 1,
                            "text": "“እኔም በሜዶናዊው በዳርዮስ መጀመሪያ ዓመት አጸናውና አበረታው ዘንድ ቆሜ ነበር።"
                        },
                        {
                            "verse": 2,
                            "text": "“አሁንም እውነትን እነግርሃለሁ። እነሆ ሦስት ነገሥታት ደግሞ በፋርስ ይነሣሉ፤ አራተኛውም ከሁሉ ይልቅ እጅግ ባለጸጋ ይሆናል፤ በባለጸግነቱም በበረታ ጊዜ በግሪክ መንግሥት ላይ ሁሉን ያስነሣል።"
                        },
                        {
                            "verse": 3,
                            "text": "ኀያልም ንጉሥ ይነሣል፤ ትልቅ አገዛዝንም ይገዛል፤ እንደ ፈቃዱም ያደርጋል።"
                        },
                        {
                            "verse": 4,
                            "text": "በተነሣም ጊዜ መንግሥቱ ትሰበራለች፤ በአራቱም ነፋሳት ትበተናለች፤ ለዘሩ ግን አይከፋፈልም፤ ከእርሱም በኋላ እርሱ እንደ ገዛበት አገዛዝ አይሆንም፤ መንግሥቱ ታልፋለች፤ ከእነዚህም ለሌሎች ትሰጣለች።"
                        },
                        {
                            "verse": 5,
                            "text": "“የአዜብም ንጉሥ ይበረታል፤ ከአለቆቹም አንዱ በእርሱ ላይ ይበረታል፤ ከእርሱም ይልቅ ብዙ ግዛትን ይገዛል።"
                        },
                        {
                            "verse": 6,
                            "text": "ከዘመናትም በኋላ ይቀላቀላሉ፤ የአዜብም ንጉሥ ሴት ልጅ ቃል ኪዳን ለማድረግ ወደ መስዕ ንጉሥ ትመጣለች። የክንድዋ ኀይል ግን አይጸናም፤ ዘሩም አይጸናም፤ እርስዋና እርስዋን ያመጡ፥ የወለዳትም፥ በዚያም ዘመን ያጸናት አልፈው ይሰጣሉ።"
                        },
                        {
                            "verse": 7,
                            "text": "ነገር ግን ከሥርዋ ቍጥቋጥ አንዱ በስፍራው ይነሣል፤ ወደ ሠራዊቱም ይመጣል፤ ወደ መስዕም ንጉሥ አምባ ይገባል፤ በላያቸውም ያደርጋል፤ ያሸንፍማል።"
                        },
                        {
                            "verse": 8,
                            "text": "አማልክቶቻቸውንና ቀልጠው የተሠሩትን ምስሎቻቸውን ከብርና ከወርቅም የተሠሩትን የከበሩትን ዕቃዎች ወደ ግብፅ ይማርካል፤ እርሱም ከመስዕ ንጉሥ በላይ ሆኖ ይቆማል።"
                        },
                        {
                            "verse": 9,
                            "text": "ይህም ወደ አዜብ ንጉሥ መንግሥት ይገባል፥ ነገር ግን ወደ ገዛ ምድሩ ይመለሳል።"
                        },
                        {
                            "verse": 10,
                            "text": "“ልጆቹም ይዋጋሉ፤ ብዙ ሕዝብንና ሠራዊትን ይሰበስባሉ፤ እርሱም ይመጣል፤ ይበረታማል፤ ያልፍማል፤ ተመልሶም እስከ አምባው ድረስ ይዋጋል።"
                        },
                        {
                            "verse": 11,
                            "text": "የአዜብም ንጉሥ ይቈጣል፤ ወጥቶም ከመስዕ ንጉሥ ጋር ይዋጋል፤ ብዙ ሕዝብንም ለሰልፍ ያቆማል፤ ሕዝቡም አልፎ በእጁ ይሰጣል።"
                        },
                        {
                            "verse": 12,
                            "text": "ሕዝቡንም ይወስዳል፤ ልቡንም ያስታብያል፤ አእላፋትንም ይጥላል፤ ነገር ግን አያሸንፍም።"
                        },
                        {
                            "verse": 13,
                            "text": "የመስዕም ንጉሥ ይመለሳል፥ ከቀደመውም የበለጠ ብዙ ሕዝብን ያቆማል፤ በዘመናትና በዓመታትም ፍጻሜ ከታላቅ ሠራዊትና ከብዙ ሀብት ጋር ይመጣል።"
                        },
                        {
                            "verse": 14,
                            "text": "በዚያም ዘመን ብዙ ሰዎች በአዜብ ንጉሥ ላይ ይነሣሉ፤ ከሕዝብህም መካከል የዐመፅ ልጆች ራእዩን ያጸኑ ዘንድ ይነሣሉ፤ ነገር ግን ይወድቃሉ።"
                        },
                        {
                            "verse": 15,
                            "text": "የመስዕም ንጉሥ ይመጣል፤ አፈርንም ይደለድላል፤ የተመሸገችንም ከተማ ይይዛል፤ የአዜብም ክንድ የተመረጡትም ሕዝብ አይቆሙም፤ ለመቋቋምም ኀይል የላቸውም።"
                        },
                        {
                            "verse": 16,
                            "text": "ወደ እርሱ የሚመጣው እንደ ፈቃዱ ያደርጋል፤ በፊቱም የሚቆም የለም፤ በመልካሚቱም ምድር ይቆማል፤ ሁሉም በእጁ ይፈጸማል።"
                        },
                        {
                            "verse": 17,
                            "text": "ከመንግሥቱም ሁሉ ኀይል ጋር ይመጣ ዘንድ ፊቱን ያቀናል፤ ከእርሱም ጋር አንድነትን ያደርጋል፤ ለጥፋቱም ሴት ልጅ ትሰጠዋለች፤ እርስዋም አትጸናም፤ ለእርሱም አትሆንም።"
                        },
                        {
                            "verse": 18,
                            "text": "ከዚህም በኋላ ፊቱን ወደ ደሴቶች ይመልሳል፤ ብዙዎችንም ይወስዳል፤ የኀፍረት አለቆቹንም ይሽራል፤ ኀፍረቱም በላዩ ይመለሳል።"
                        },
                        {
                            "verse": 19,
                            "text": "ፊቱንም ወደ ገዛ ምድሩ አንባዎች ይመልሳል፤ ደክሞም ይወድቃል፤ አይገኝምም።"
                        },
                        {
                            "verse": 20,
                            "text": "“የመንግሥትን ሥልጣንና ክብር የሚሽር ይነሣል፤ በመንበሩም ይቀመጣል፤ ነገር ግን በቍጣም ሳይሆን፥ በጦርነትም ሳይሆን ከጥቂት ቀን በኋላ ይሰበራል።"
                        }
                    ]
                },
                {
                    "title": "ጨካኙ የሶርያ ንጉሥ",
                    "verses": [
                        {
                            "verse": 21,
                            "text": "በእርሱም ስፍራ የተጠቃ ሰው ይነሣል፤ የመንግሥቱንም ክብር አይሰጡትም፤ በቀስታ ይመጣል፤ መንግሥትንም በማታለል ይይዛል።"
                        },
                        {
                            "verse": 22,
                            "text": "የሚጐርፉ ተዋጊዎቹም ክንዶች ከፊቱ ይሰበራሉ፤ እርሱና የቃል ኪዳኑ አለቃም ይሰበራሉ።"
                        },
                        {
                            "verse": 23,
                            "text": "ከእርሱም ጋር ከተወዳጀ በኋላ ተንኰልን ያደርጋል፤ ከጥቂትም ሕዝብ ጋር ወጥቶ ይበረታል።"
                        },
                        {
                            "verse": 24,
                            "text": "በቀስታም ከሀገር ሁሉ ወደ ለመለመችው ክፍል ይገባል፤ አባቶቹና የአባቶቹ አባቶች ያላደረጉትንም ያደርጋል፤ ብዝበዛውንና ምርኮውን፥ ሀብቱንም በመካከላቸው ይበትናል፤ በምሽጎችም ላይ እስከ ጊዜው ድረስ ዐሳቡን ይፈጥራል።"
                        },
                        {
                            "verse": 25,
                            "text": "በታላቅም ሠራዊት ሆኖ ኀይሉንና ልቡን በአዜብ ንጉሥ ላይ ያስነሣል፤ የአዜብም ንጉሥ በታላቅና በብዙ ሠራዊት ይበረታል፤ ነገር ግን ዐሳብ በእርሱ ላይ ይፈጥራሉና አይጸናም።"
                        },
                        {
                            "verse": 26,
                            "text": "መብሉንም የሚበሉ ሰዎች ይሰብሩታል፤ ሠራዊቱም ይጐርፋል፤ ብዙዎችም ተገድለው ይወድቃሉ።"
                        },
                        {
                            "verse": 27,
                            "text": "እነዚህም ሁለት ነገሥታት በልባቸው ክፋትን ያደርጋሉ፤ በአንድ ገበታም ተቀምጠው ሐሰትን ይናገራሉ፤ ገና ጊዜው አልደረሰምና አይከናወንላቸውም።"
                        },
                        {
                            "verse": 28,
                            "text": "“ከብዙም ሀብት ጋር ወደ ምድሩ ይመለሳል፥ ልቡም በተቀደሰው ቃል ኪዳን ላይ ይሆናል፤ ፈቃዱንም ያደርጋል፥ ወደ ገዛ ምድሩም ይመለሳል።"
                        },
                        {
                            "verse": 29,
                            "text": "በተወሰነውም ጊዜ ይመለሳል፤ ወደ አዜብም ይመጣል፤ ነገር ግን የኋለኛው እንደ ፊተኛው አይሆንም።"
                        },
                        {
                            "verse": 30,
                            "text": "ጺም፥ ከይተምና ኔባእ በእርሱ ላይ ይመጣሉ ስለዚህ አዝኖ ይመለሳል፥ በቅዱሱም ቃል ኪዳን ላይ ይቈጣል፤ ፈቃዱንም ያደርጋል፤ ተመልሶም ቅዱሱን ቃል ኪዳን የተዉትን ሰዎች ይመለከታል።"
                        },
                        {
                            "verse": 31,
                            "text": "ዘሮችም ከእርሱ ይነሣሉ፤ ቤተ መቅደሱንም ያረክሳሉ፤ የዘወትሩንም መሥዋዕት ያስቀራሉ፤ የጥፋትንም ርኵሰት ያቆማሉ።"
                        },
                        {
                            "verse": 32,
                            "text": "ቃል ኪዳኑን የሚበድሉትንም በማታለል ያስታሉ፤ ነገር ግን አምላካቸውን የሚያውቁ ሕዝብ ይበረታሉ፤ ያደርጋሉም።"
                        },
                        {
                            "verse": 33,
                            "text": "በሕዝቡም መካከል ያሉ ጥበበኞች ብዙ ሰዎችን ያስተምራሉ፤ ነገር ግን በሰይፍና በእሳት ነበልባል በምርኮና በብዙ ዘመን ብዝበዛ ይደክማሉ።"
                        },
                        {
                            "verse": 34,
                            "text": "በመከራም ጊዜ በጥቂት ርዳታ ይረዳሉ፤ ብዙ ሰዎችም በግብዝነት ወደ እነርሱ ይጨመራሉ።"
                        },
                        {
                            "verse": 35,
                            "text": "ጊዜው ገና አልደረሰምና ያግሏቸው፥ ያነጿቸውና ያጠሯቸው ዘንድ ከዐዋቂዎች እኩሌቶቹ እስከ ጊዜው ድረስ መከራ ይቀበላሉ፤ በከበረ ቦታ የሚቆም፥ መጽሐፍንም የሚያነብብ ሰው ይህን ነገር ልብ ያድርግ።"
                        },
                        {
                            "verse": 36,
                            "text": "“ንጉሡም እንደ ፈቃዱ ያደርጋል፤ ራሱንም ከፍ ከፍ ያደርጋል፤ በአማልክት ሁሉ ላይ ራሱን ታላቅ ያደርጋል፤ በአማልክትም አምላክ ላይ በትዕቢት ይናገራል፤ ቍጣም እስኪፈጸም ድረስ ይከናወንለታል፤ የተወሰነው ይደረጋልና።"
                        },
                        {
                            "verse": 37,
                            "text": "የአባቶቹንም አምላክ፥ የሴቶችንም ምኞት አያከብርም፤ ራሱንም በሁሉ ላይ ታላቅ ያደርጋልና አማልክትን ሁሉ አያውቅም።"
                        },
                        {
                            "verse": 38,
                            "text": "ጽኑዕ በሆነ በእግዚአብሔር ሥልጣንም ይኰራል፤ አባቶቹም ያላወቁትን አምላክ በወርቅና በብር፥ በዕንቍና በከበረ ነገር ያከብረዋል።"
                        },
                        {
                            "verse": 39,
                            "text": "ከባዕድም አምላክ ጋር የተመሸጉ ጽኑ አምባዎችን ያደርጋል፤ ክብርን ያበዛላቸዋል፤ በብዙም ላይ ያስገዛቸዋል፤ ምድርንም በዋጋ ይከፍላል።"
                        },
                        {
                            "verse": 40,
                            "text": "“በፍጻሜ ዘመንም የዐዜብ ንጉሥ ከእርሱ ጋር ይዋጋል፤ የመስዕም ንጉሥ ከሠረገሎችና ከፈረሰኞች፥ ከብዙ መርከቦችም ጋር ይመጣበታል፤ ወደ ሀገሮችም ይገባል፤ ይጐርፍማል፥ ያልፍማል።"
                        },
                        {
                            "verse": 41,
                            "text": "ወደ መልካሚቱም ምድር ይገባል፤ ብዙ ሀገሮችም ይወድቃሉ፤ ነገር ግን ኤዶምያስና ሞዓብ፥ ከአሞንም ልጆች የበለጡት ከእጁ ይድናሉ።"
                        },
                        {
                            "verse": 42,
                            "text": "እጁን በሀገሮች ላይ ይዘረጋል፤ የግብፅም ምድር ከእጁ አታመልጥም።"
                        },
                        {
                            "verse": 43,
                            "text": "በወርቅና በብርም መዝገብ ላይ ፥ በከበረችም በግብፅ ዕቃ ሁሉ ላይ ይሠለጥናል፤ የሊብያና የኢትዮጵያ ሰዎችም ረዳቶች ይሆኑታል።"
                        },
                        {
                            "verse": 44,
                            "text": "ከምሥራቅና ከሰሜን ግን ወሬ ይደርሰዋል፤ ይቸኩላልም፤ ብዙ ሰዎችንም ይገድልና ፈጽሞ ያጠፋ ዘንድ በታላቅ ቍጣ ይወጣል።"
                        },
                        {
                            "verse": 45,
                            "text": "ንጉሣዊ ድንኳኑንም በባሕርና በከበረው በቅዱሱ ተራራ መካከል ይተክላል፤ እስከ ጊዜውም ይበረታል። የሚረዳውም የለም።"
                        }
                    ]
                }
            ]
        },
        {
            "chapter": 12,
            "sections": [
                {
                    "title": "የዓለም ፍጻሜ",
                    "verses": [
                        {
                            "verse": 1,
                            "text": "“በዚያም ዘመን ስለ ሕዝብህ ልጆች የሚቆመው ታላቁ አለቃ ሚካኤል ይነሣል፤ ሕዝብም በምድር ከተፈጠረ ጀምሮ እስከዚያ ዘመን ድረስ እንደ እርሱ ያለ ያልሆነ የመከራ ዘመን ይሆናል፤ በዚያም ዘመን በመጽሐፉ ተጽፎ የተገኘው ሕዝብህ ሁሉ እያንዳንዱ ይድናል።"
                        },
                        {
                            "verse": 2,
                            "text": "በምድርም ትቢያ ውስጥ ከአንቀላፉት ብዙዎች እኩሌቶቹ ለዘለዓለም ሕይወት፥ እኩሌቶቹም ለእፍረትና ለዘለዓለም ጕስቍልና ይነሣሉ።"
                        },
                        {
                            "verse": 3,
                            "text": "ጥበበኞቹም እንደ ሰማይ ፀዳል፥ ከጻድቃንም ብዙዎች እንደ ከዋክብት ለዘለዓለም ያበራሉ።"
                        },
                        {
                            "verse": 4,
                            "text": "ዳንኤል ሆይ! አንተ ግን እስከ ፍጻሜ ዘመን ድረስ ቃሉን ዝጋ፤ መጽሐፉንም አትም፤ ብዙ ሰዎች ይመረምራሉ፤ እውቀትም ይበዛል።”"
                        },
                        {
                            "verse": 5,
                            "text": "እኔም ዳንኤል አየሁ፤ እነሆም ሁለት ሌሎች ቆመው ነበር፤ አንዱ በዚህ በወንዙ ዳር፥ ሌላውም በዚያ በወንዙ ዳር።"
                        },
                        {
                            "verse": 6,
                            "text": "አንዱም ከወንዙ ውኃ በላይ የነበረውን በፍታም የለበሰውን፥ “የዚህ ምልክት ፍጻሜ እስከ መቼ ነው?” አለው።"
                        },
                        {
                            "verse": 7,
                            "text": "ከወንዙም ውኃ በላይ የነበረው፥ በፍታም የለበሰው ሰው ቀኝና ግራ እጁን ወደ ሰማይ አንሥቶ፥ “ለዘመንና ለዘመናት፥ ለዘመንም እኩሌታ ነው ፤ የተቀደሰውም ሕዝብ ኀይል መበተን በተጨረሰ ጊዜ ይህ ሁሉ ይፈጸማል” ብሎ ለዘለዓለም ሕያው ሆኖ በሚኖረው ሲምል ሰማሁ።"
                        },
                        {
                            "verse": 8,
                            "text": "ሰማሁም፤ ነገር ግን አላስተዋልሁም፤ የዚያን ጊዜም፥ “ጌታዬ ሆይ! የዚህ ሁሉ ፍጻሜ ምንድን ነው?” አልሁ።"
                        },
                        {
                            "verse": 9,
                            "text": "እርሱም እንዲህ አለኝ፥ “ዳንኤል ሆይ! ቃሉ እስከ ፍጻሜ ዘመን ድረስ የተዘጋና የታተመ ነውና ሂድ፤"
                        },
                        {
                            "verse": 10,
                            "text": "ብዙ ሰዎችም ሰውነታቸውን ያጠራሉ፤ ያነጡማል፤ ይፈተኑማል፤ ክፉዎች ግን ክፋትን ያደርጋሉ፤ ክፉዎችም ሁሉ አያስተውሉም፤ ጥበበኞች ግን ያስተውላሉ።"
                        },
                        {
                            "verse": 11,
                            "text": "ለጥፋት ርኵሰት ለመስጠት የዘወትሩ መሥዋዕት ከቀረ ጀምሮ፥ ሺህ ሁለት መቶ ዘጠና ቀን ይሆናል።"
                        },
                        {
                            "verse": 12,
                            "text": "የሚታገሥ፥ እስከ ሺህ ሦስት መቶ ሠላሳ አምስት ቀንም የሚደርስ ምስጉን ነው።"
                        },
                        {
                            "verse": 13,
                            "text": "አንተ ግን ሂድና እረፍ፤ ለፍጻሜው ገና ቀንና ዘመን አለ፤ በቀኑም መጨረሻ ትነሣለህ፤ በዕጣ ክፍልህም ትቆማለህ።”"
                        }
                    ]
                }
            ]
        },
        {
            "chapter": 13,
            "sections": [
                {
                    "title": "ሶስና",
                    "verses": [
                        {
                            "verse": 1,
                            "text": "በባቢሎን የሚኖር ስሙ ኢዮአቄም የሚባል አንድ ሰው ነበረ።"
                        },
                        {
                            "verse": 2,
                            "text": "የኬልቅዩ ልጅ ስሟ ሶስና የምትባል ሚስት አግብቶ ነበር። እጅግም መልከ መልካምና እግዚአብሔርን የምትፈራ ነበረች።"
                        },
                        {
                            "verse": 3,
                            "text": "ወላጆችዋም ደጋግ ሰዎች ነበሩ። ለልጃቸውም የሙሴን ሕግ አስተምረዋት ነበር።"
                        },
                        {
                            "verse": 4,
                            "text": "ባሏ ኢዮአቄምም እጅግ ባለጸጋ ነበር፤ በቤቱም አጠገብ የተክል ቦታ ነበረው፤ ከሁሉ እርሱ ይከብር ነበርና አይሁድም ወደ እርሱ ይመጡ ነበር።"
                        },
                        {
                            "verse": 5,
                            "text": "ኀጢአት ከባቢሎን፥ ሕዝቡን እንጠብቃቸዋለን ከሚሉ ግብዞች መምህራንም እንደ ወጣች እግዚአብሔር ስለ እነርሱ የተናገረባቸው ሁለት ግብዞች መምህራን በዚያ ወራት በሕዝቡ መካከል ታዩ።"
                        },
                        {
                            "verse": 6,
                            "text": "እነርሱም በኢዮአቄም ቤት ያገለግሉ ነበር፥ የሚፈራረዱ ሰዎችም ሁሉ ወደ እርሱ ይመጡ ነበር።"
                        },
                        {
                            "verse": 7,
                            "text": "ሕዝቡ ሁሉ ወደ ቤታቸው ከገቡ በኋላ ቀትር በሆነ ጊዜ ሶስና ወደ ባሏ ተክል ቦታ እየገባች በዚያ ትመላለስ ነበር።"
                        },
                        {
                            "verse": 8,
                            "text": "እነዚያም ሁለት መምህራንበዚያ እየገባች ስትመላለስ ሁልጊዜ ያይዋት ነበር። እርሷንም ተመኙአት።"
                        },
                        {
                            "verse": 9,
                            "text": "ልቡናቸውንም ለወጡ፤ ሰማይንም እንዳያዩ ዐይናቸውን ከደኑ፤ እውነተኛ ሕግንም አላሰቡም።"
                        },
                        {
                            "verse": 10,
                            "text": "ሁለቱም ሁሉ በፍቅሯ ተነደፉ፤ እርስ በርሳቸውም በልቡናቸው ያለውን ነገር አልተነጋገሩም።"
                        },
                        {
                            "verse": 11,
                            "text": "ምኞታቸውን መናገር አፍረዋልና። ከእርስዋም ጋር ይተኙ ዘንድ ይፈልጉ ነበር።"
                        },
                        {
                            "verse": 12,
                            "text": "ያገኝዋትም ዘንድ ሁልጊዜ ይጠብቋት ነበር።"
                        },
                        {
                            "verse": 13,
                            "text": "አንዱ ሁለተኛውን፥ “የምሣ ጊዜ ነውና ወደ ቤታችን እንግባ አለው፤”"
                        },
                        {
                            "verse": 14,
                            "text": "እየራሳቸውም ተለያይተው ሄዱ። ተመልሰውም በዚያ በአንድነት ተገናኙ፤ ሁለቱም ሁሉ ተያዩ፤ ያንጊዜም ምኞታቸውን ተነጋገሩ። እርስዋንም ብቻዋን የሚያገኙበትን ጊዜ ተቃጠሩ።"
                        },
                        {
                            "verse": 15,
                            "text": "ከዚህ በኋላ ቀን ሲጠብቋት ሶስና ሁልጊዜም ትገባ እንደ ነበር ከሁለቱ ደንገጥሮችዋ ጋር ገባች፤ አልቧትም ነበርና በተክል ቦታ ውስጥ ትታጠብ ዘንድ ወደደች።"
                        },
                        {
                            "verse": 16,
                            "text": "ተሰውረውም ከሚጠብቋት ከሁለቱ መምህራን በቀር በዚያ ማንም አልነበረም።"
                        },
                        {
                            "verse": 17,
                            "text": "ትታጠብም ዘንድ ደንገጥሮችዋን ሽቱና ዘይት እንዲያመጡና የተክሉን ቦታ በር እንዲዘጉ አዘዘቻቸው።"
                        },
                        {
                            "verse": 18,
                            "text": "እነርሱም እንዳዘዘቻቸው አደረጉ፤ የተክሉንም ቦታ በር ዘግተው ያዘዘቻቸውን ያመጡ ዘንድ በስርጥ ጎዳና ወጡ፤ የተሰወሩ እነዚያን መምህራን ግን አላዩአቸውም ነበር።"
                        },
                        {
                            "verse": 19,
                            "text": "እነዚያም ደንገጥሮች ከወጡ በኋላ ሁለቱ መምህራን ተነሥተው ወደ እርስዋ ሮጡ።"
                        },
                        {
                            "verse": 20,
                            "text": "“እነሆ የተክሉ ቦታ በር ተዘግትዋል፤ የሚያየንም የለም፤ ከአንቺ ጋር እንተኛ ዘንድ እንወዳለንና እሺ በዪን።"
                        },
                        {
                            "verse": 21,
                            "text": "ይህ ከአልሆነ ግን ከአንቺ ጋር ወንድ እንደ አገኘን ተናግረን እናጣላሻለን፤ ስለዚህም ነገር ደንገጥሮችሽን ከአንቺ አስወጥተሽ ሰደድሽ” አሏት።"
                        },
                        {
                            "verse": 22,
                            "text": "ሶስናም አለቀሰች፤ ”በሁሉም ፈጽሜ ተቸነፍሁ፤ ባደርገውም እሞታለሁ፤ ባላደርገውም አልድንም፤ ከእጃቸው ማምለጥንም አልችልም።"
                        },
                        {
                            "verse": 23,
                            "text": "በእግዚአብሔር ፊት ከምበድል ኀጢአት ሳልሠራ በእጃችሁ መውደቅ ይሻለኛል” አለች።"
                        },
                        {
                            "verse": 24,
                            "text": "ሶስናም ቃሏን አሰምታ ጮኸች፤ እነዚያም መምህራን ከእርሷ ጋር ጮኹ።"
                        },
                        {
                            "verse": 25,
                            "text": "አንዱም ሮጦ የተክሉን ቦታ በር ከፈተ።"
                        },
                        {
                            "verse": 26,
                            "text": "በቤትዋም ያሉ ሰዎች በተክል ቦታW መካከል ጩኸትን ሰምተው ወጡ፤ ምንም እንደ ሆነ ያዩ ዘንድ በሥርጥ ጎዳና ሮጡ።"
                        },
                        {
                            "verse": 27,
                            "text": "እነዚህም ሁለቱ መምህራን ይህን ነገር በተናገሩ ጊዜ በሶስና እንደዚህ ያለ ነገር ፈጽሞ ተሰምቶ አያውቅም ነበርና ዘመዶችዋና አገልጋዮችዋ እጅግ አፈሩ።"
                        },
                        {
                            "verse": 28,
                            "text": "በማግሥቱም ሕዝቡ በባሏ በኢዮአቄም ዘንድ በተሰበሰቡ ጊዜ እነዚያ ሁለት መምህራን ሶስናን ያስገድሏት ዘንድ ከአመፀኛ ልቡናቸው ጋር መጡ።"
                        },
                        {
                            "verse": 29,
                            "text": "“በሕዝቡ ሁሉ ፊት ያመጧት ዘንድ ወደ ኢዮአቄም ሚስት ወደ ሶስና ላኩ” አሉ ወደሷም ላኩባት።"
                        },
                        {
                            "verse": 30,
                            "text": "እርሷም ከእናትና ከአባትዋ፥ ከልጆችዋና ከዘመዶችዋም ሁሉ ጋር መጣች።"
                        },
                        {
                            "verse": 31,
                            "text": "ሶስናም እጅግ ደመ ግቡና መልከ መልካም ነበረች።"
                        },
                        {
                            "verse": 32,
                            "text": "እነዚያም ዐመፀኞች መምህራን መልኳን ለመጥገብ ክንብንቧን ይገልጧት ዘንድ አዘዙ፤ ክንብንቧንም ገለጧት።"
                        },
                        {
                            "verse": 33,
                            "text": "አባትዋና እናትዋ፥ ቤተ ሰቦችዋም፥ የሚያውቋትም ሰዎች ሁሉ አለቀሱላት።"
                        },
                        {
                            "verse": 34,
                            "text": "እነዚያም ሁለቱ መምህራን በሕዝቡ መካከል ተነሥተው እጆቻቸውን በራሷ ላይ አኖሩ።"
                        },
                        {
                            "verse": 35,
                            "text": "እሷ ግን ልቡናዋ በእግዚአብሔር አምኗልና እያለቀሰች ወደ ሰማይ ተመለከተች።"
                        },
                        {
                            "verse": 36,
                            "text": "እነዚያም መምህራን፥ “ብቻችንን በተክል ቦታ ውስጥ ስንመላለስ ይህች ሴት ከሁለቱ ደንገጥሮችዋ ጋር ገባች፤ ደንገጥሮችዋም ልካቸዋለችና የተክሉን ቦታ በር ዘግተው ሄዱ።"
                        },
                        {
                            "verse": 37,
                            "text": "ደንገጥሮችዋንም ከላከቻቸው በኋላ አንድ ጎልማሳ ከተሰወረበት መጥቶ ከእርስዋ ጋር ተኛ።"
                        },
                        {
                            "verse": 38,
                            "text": "እኛም በዚያ ተክል ቦታ ዳርቻ ሆነን ኀጢአታቸውን አየን፤ ወደ እነርሱም ሮጠን ሄድን፤ በአንድነትም ተኝተው አገኘናቸው።"
                        },
                        {
                            "verse": 39,
                            "text": "እኛም እርሱን መያዝ ተሳነን፤ እሱ በርትቶብናልና አመለጠን፤ የተክል ቦታውንም በር ከፍቶ ወጣ።"
                        },
                        {
                            "verse": 40,
                            "text": "እርስዋን ግን ያዝናት፤ ሰውየውም ማን እንደ ሆነ ጠየቅናት፤ ነገር ግን አልነገረችንም፤ ለዚህም ነገር እኛ ምስክሮች ነን” አሉ።"
                        },
                        {
                            "verse": 41,
                            "text": "የሕዝብ መምህራን ነበሩና ፈራጆችም ነበሩና በአደባባይ የተሰበሰቡ ሰዎች ነገራቸውን አመኗቸው፤ ትሞትም ዘንድ ፈረዱባት።"
                        },
                        {
                            "verse": 42,
                            "text": "ሶስናም ቃሏን አሰምታ ጮኸች፥ “ዘለዓለማዊ የሆንህ፥ የተሰወረውን የምታውቅ፥ ከመሆኑ በፊት ሁሉን የምታውቅ አምላክ ሆይ!"
                        },
                        {
                            "verse": 43,
                            "text": "በሐሰት እንደ መሰከሩብኝ አንተ ታውቃለህ፤ እነዚህ መምህራን ክፉ ነገርን ስለአደረጉብኝ የሠራሁት ነገር ሳይኖር እነሆ እሞታለሁ” አለች።"
                        },
                        {
                            "verse": 44,
                            "text": "እግዚአብሔርም ቃሏን ሰማት።"
                        },
                        {
                            "verse": 45,
                            "text": "ይገድሏትም ዘንድ ሲወስዷት እግዚአብሔር ስሙ ዳንኤል የሚባል የአንድ ወጣት ልጅ ልቡናን አነሣሣ።"
                        },
                        {
                            "verse": 46,
                            "text": "እርሱም፥ “እኔ ከዚች ሴት ደም ንጹሕ ነኝ” ብሎ ቃሉን አሰምቶ ተናገረ።"
                        },
                        {
                            "verse": 47,
                            "text": "ሕዝቡም ሁሉ ወደ እርሱ ተመልሰው፥ “አንተ የምትናገረው ይህ ነገር ምንድን ነው?” አሉ።"
                        },
                        {
                            "verse": 48,
                            "text": "ዳንኤልም በመካከላቸው ቆሞ፥ “አላዋቂዎች የምትሆኑ እናንት የእስራኤል ልጆች! ሳትመረምሩ፥ ነገሩንም ሳትረዱ በእስራኤል ሴት ልጅ ላይ እንደዚህ ትፈርዳላችሁን?"
                        },
                        {
                            "verse": 49,
                            "text": "እነዚህ መምህራን በሐሰት መስክረውባታልና ወደ አደባባይ ተመለሱ” አላቸው።"
                        },
                        {
                            "verse": 50,
                            "text": "ሕዝቡም ሁሉ እየሮጡ ወደ አደባባይ ተመለሱ፤ አለቆችም ዳንኤልን፥ “እግዚአብሔር አንተን አልቆሃልና በመካከላችን ተቀምጠህ ንገረን” አሉት።"
                        },
                        {
                            "verse": 51,
                            "text": "ዳንኤልም፥ “እየራሳቸው አራርቃችሁ አቁሟቸው፤ እኔም ልመርምራቸው” አላቸው።"
                        },
                        {
                            "verse": 52,
                            "text": "እያንዳንዳቸውንም አራርቀው አቆሟቸው፤ እርሱም አንዱን ጠርቶ፥ “አንተ በክፋት ያረጀህ፥ ቀድሞ የሠራሃቸው ኀጢአቶችህ ደረሱብህ።"
                        },
                        {
                            "verse": 53,
                            "text": "የሐሰት ፍርድን ፈርደሃልና ጻድቁንና ንጹሑን አትግደል ብሎ እግዚአብሔር ቢከለክል በደለኛውን አዳንህ፤ ንጹሑንም ገደልህ።"
                        },
                        {
                            "verse": 54,
                            "text": "አሁንም ይህቺን ሴት ከአየሃት ሁለቱን ሁሉ በምን ዐይነት ዛፍ ሥር ሲጫወቱ አየህ? ንገረኝ” አለው “በኮክ ዛፍ ሥር ሲጫወቱ አየኋቸው” አለ።"
                        },
                        {
                            "verse": 55,
                            "text": "ዳንኤልም፥ “በእውነት ሐሰትን ተናገርህ፤ ደምህ በራስህ ላይ ነው፤ ከመካከልህ ይሰነጥቅህ ዘንድ የእግዚአብሔር መልአክ እነሆ፥ ከእግዚአብሔር ዘንድ ታዘዘ” አለው።"
                        },
                        {
                            "verse": 56,
                            "text": "እርሱንም እልፍ አደረገው፤ ሁለተኛውንም ያመጡት ዘንድ አዘዘ፤ አመጡትም፤ “አንተ የይሁዳ ዘር ያይደለህ የከነዓን ዘር ነህ፤ ውበት አሳተህ፤ ክፉ ፈቃድም ልቡናህን ገለበጠው።"
                        },
                        {
                            "verse": 57,
                            "text": "እርስዋ እናንተን መከራከር አልቻለችምና፥ የይሁዳ ሴት ልጅ እናንተን ፈርታለችና፥ ዐመፃችሁንም ታግሣለችና የእስራኤልን ሴት ልጅ እንዲህ ታደርጓታላችሁን።"
                        },
                        {
                            "verse": 58,
                            "text": "አሁንም ሁለቱ ሲጫወቱ ያየህበት ዛፍ ምንድን ነው? ንገረኝ” አለው። እርሱም፥ “ሮማን በሚባል ዛፍ ሥር አየኋት” አለው።"
                        },
                        {
                            "verse": 59,
                            "text": "ዳንኤልም፥ “አንተም በእውነት ሐሰትን ተናገርህ፤ ደምህም በራስህ ላይ ነው፤ በሰይፍ ከሁለት ይሰነጥቅህ ዘንድ፥ ፈጽሞም ያጠፋህ ዘንድ እነሆ የእግዚአብሔር መልአክ ይጠብቅሃል” አለው።"
                        },
                        {
                            "verse": 60,
                            "text": "ሕዝቡም ሁሉ ቃላቸውን አሰምተው ጮኹ፤ ያመነችበት፥ ሶስናን ያዳናት እግዚአብሔርንም አመሰገኑ።"
                        },
                        {
                            "verse": 61,
                            "text": "ከቃላቸው የተነሣ ዳንኤል ነቅፏቸዋልና፥ ምስክርነታቸውንም ሐሰት አድርጎባቸዋልና በእነዚያ በሁለቱ መምህራን ላይ በጠላትነት ተነሡባቸው።"
                        },
                        {
                            "verse": 62,
                            "text": "እንደ ሙሴም ሕግ በባልንጀራቸው ላይ ክፉ እንደ አደረጉ በእነርሱም ላይ አደረጉባቸው። ገደሉአቸውም፤ በዚያችም ቀን ንጹሕ ደምን አዳኑ።"
                        },
                        {
                            "verse": 63,
                            "text": "በእርሷ ላይ ክፉ ሥራ አልተገኘምና ስለ ልጃቸው ስለ ሶስና ኬልቅዩና ሚስቱ ከባልዋ ከኢዮአቄምና ከዘመዶችዋ ሁሉ ጋር እግዚአብሔርን አመሰገኑት።"
                        },
                        {
                            "verse": 64,
                            "text": "ዳንኤልም ከዚያች ቀን ጀምሮ ሁልጊዜ በእግዚአብሔርና በሕዝቡ ፊት ገናና ሆነ።"
                        }
                    ]
                }
            ]
        },
        {
            "chapter": 14,
            "sections": [
                {
                    "title": "ምዕራፍ 14",
                    "verses": [
                    ]
                },
                {
                    "title": "ዳንኤልና የቤል ካህናት",
                    "verses": [
                        {
                            "verse": 1,
                            "text": "ንጉሡ አስጢያጊስም ሞቶ በአባቶቹ መቃብር ከተቀበረ በኋላ የፋርሱ ንጉሥ ቂሮስ መንግሥቱን ያዘ።"
                        },
                        {
                            "verse": 2,
                            "text": "ዳንኤልም የንጉሡ እልፍኝ አሽከር ነበረ፤ ከጓደኞቹም ሁሉ እርሱ ይከብር ነበር።"
                        },
                        {
                            "verse": 3,
                            "text": "የባቢሎን ሰዎች የሚያመልኩት ስሙ ቤል የሚባል ጣዖት ነበር፤ ምግቡንም ሁልጊዜ ዐሥራ ሁለት ጫን በሚፈጅ ቻል ዐሥራ ሁለት መስፈሪያ ስንዴ፥ አርባ በግ፥ ስድስት ፊቀንም ወይን እያውጣጡ ይሰጡት ነበር።"
                        },
                        {
                            "verse": 4,
                            "text": "ንጉሡም ያመልከው ነበር፤ ሁልጊዜም ወደ እርሱ እየሄደ ይሰግድለት ነበር፤ ዳንኤል ግን ለፈጣሪው ይሰግድ ነበር። ንጉሡም ዳንኤልን፥ “ለቤል የማትሰግድ ለምንድን ነው?” አለው።"
                        },
                        {
                            "verse": 5,
                            "text": "ዳንኤልም ንጉሡን፥ “እኔስ ሰማይንና ምድርን የፈጠረ፥ ፍጥረትን ሁሉ የሚገዛ ሕያው አምላክን አመልካለሁ እንጂ የሰው እጅ የሠራው ጣዖትን አላመልክም” አለው።"
                        },
                        {
                            "verse": 6,
                            "text": "ንጉሡም፥ “ቤል ሕያው ያልሆነ አምላክ ይመስልሃልን? በየቀኑ እንደሚበላና እንደሚጠጣ አታይምን?” አለው።"
                        },
                        {
                            "verse": 7,
                            "text": "ዳንኤልም ሳቀና፥ “ንጉሥ ሆይ! አያስቱህ፤ ይህስ ውስጡ ጭቃ፥ ላዩም ናስ ነው፤ ፈጽሞም አይበላም፥ አይጠጣምም” አለው።"
                        },
                        {
                            "verse": 8,
                            "text": "ንጉሡም ተቈጣ፤ የቤልን ካህናት ጠርቶ፥ “ይህን የቤልን ምግብ ማን እንደሚበላው ካልነገራችሁኝ ትሞታላችሁ።"
                        },
                        {
                            "verse": 9,
                            "text": "ቤል እንደሚበላ ብታረጋግጡልኝ ግን ቤልን የፀረፈ ዳንኤል ይሞታል” አላቸው። ዳንኤልም ንጉሡን፥ “እንዳልኸው ይሁን” አለው።"
                        },
                        {
                            "verse": 10,
                            "text": "ከሴቶቻቸውና ከልጆቻቸው በቀር የቤል ካህናት ሰባ ይሆኑ ነበር፤ ዳንኤልና ንጉሡም ወደ ቤል ቤት ሄዱ።"
                        },
                        {
                            "verse": 11,
                            "text": "የቤል ካህናትም እንዲህ አሉ፥ “እነሆ እኛ ወደ ውጭ እንሄዳለን፤ ንጉሥ ሆይ! አንተም ማዕዱን ሥራ፤ ወይኑንም ቀድተህ አዘጋጅተህ አኑር፤ ደጃፉንም ዝጋ፤ በማኅተምህም አትመው።"
                        },
                        {
                            "verse": 12,
                            "text": "ሲነጋም ሂድ፤ ቤል ሁሉን ሳይበላ ቢገኝ እኛ እንሞታለን፤ ካልሆነ ግን በእኛ ላይ ሐሰትን የተናገረ ዳንኤል ይሞታል” አሉት።"
                        },
                        {
                            "verse": 13,
                            "text": "እነርሱ ግን የሚያደርጉትን ያውቁ ነበር፤ በማዕዱ በታች ስውር መግቢያ ነበራቸው፤ ሁልጊዜም በዚያ እየገቡ ይበሉ ነበር።"
                        },
                        {
                            "verse": 14,
                            "text": "እነርሱም ከወጡ በኋላ ንጉሡ ለቤል የሚበላውን አዘጋጀ፤ ዳንኤልም ብላቴናውን አመድ ያመጣ ዘንድ አዘዘው፤ በንጉሡ ፊት ብቻ በቤቱ ሁሉ ነሰነሰው፤ ከወጡም በኋላ ደጃፉን ዘግተው በንጉሡ ማኅተም አተሙት።"
                        },
                        {
                            "verse": 15,
                            "text": "እነርሱም ከሄዱ በኋላ የቤል ካህናት እንደ ልማዳቸው ከልጆቻቸውና ከሚስቶቻቸው ጋር በሌሊት ገብተው ሁሉንም በሉ፤ ጠጡም።"
                        },
                        {
                            "verse": 16,
                            "text": "ንጉሡና ዳንኤልም በማለዳ ሄዱ።"
                        },
                        {
                            "verse": 17,
                            "text": "ንጉሡም ዳንኤልን፥ “ማኅተሙ ደኅና ነውን?” አለው። ዳንኤልም፥ “ንጉሥ ሆይ፥ አወን ደኅና ነው” አለው።"
                        },
                        {
                            "verse": 18,
                            "text": "ከዚህም በኋላ ደጃፉን በከፈተ ጊዜ ንጉሡ ማዕዱን እንደ ጨረሱት አገኘ፤ በታላቅ ድምፅም ጮኸ፥ “ቤል ሆይ! አንተ ታላቅ ነህ፤ መታለልም የለብህም” አለ።"
                        },
                        {
                            "verse": 19,
                            "text": "ዳንኤልም ሳቀ፤ ንጉሡንም ያዘው፤ ወደ ውስጥም እንዳይገባ ከለከለው፤ “ወደ ምድር ተመልከት፤ ፍለጋውንም እይ፤ ይህ የምን ፍለጋ ነው?” አለው።"
                        },
                        {
                            "verse": 20,
                            "text": "ንጉሡም፥ “የወንዶችንና የሴቶችን፥ የልጆችንም ፍለጋ አያለሁ” አለ። ንጉሡም ተቈጣ።"
                        },
                        {
                            "verse": 21,
                            "text": "ያንጊዜም የቤልን ካህናት ሚስቶቻቸውንና ልጆቻቸውን ያዛቸው፤ በማዕዱም የተዘጋጀውን ይበሉና ይጠጡ ዘንድ የሚገቡበትን ስውር በር አሳዩት።"
                        },
                        {
                            "verse": 22,
                            "text": "ስለዚህም ንጉሡ ገደላቸው፥ ቤልንም ለዳንኤል ሰጠው፤ ዳንኤልም ሰባበረው፤ ቤቱንም አፈረሰው።"
                        }
                    ]
                },
                {
                    "title": "ዳንኤል ዘንዶውን እንደ ገደለ",
                    "verses": [
                        {
                            "verse": 23,
                            "text": "በዚያም ስፍራ የባቢሎን ሰዎች የሚያመልኩት ታላቅ ዘንዶ ነበር።"
                        },
                        {
                            "verse": 24,
                            "text": "ንጉሡም ዳንኤልን፥ “ይህንም ናስ ነው ትለዋለህን? እነሆ ሕያው ነው፤ ይበላል፤ ይጠጣልም፤ ሕያው አምላክ አይደለም ትለው ዘንድ አትችልም፤ ስለዚህ ስገድለት” አለው።"
                        },
                        {
                            "verse": 25,
                            "text": "ዳንኤልም “ለፈጣሪዬ ለእግዚአብሔር እሰግዳለሁ፤ እርሱ ሕያው አምላክ ነውና።"
                        },
                        {
                            "verse": 26,
                            "text": "ንጉሥ ሆይ! ይህን ዘንዶ ያለ ሰይፍና ያለ በትር እገድለው ዘንድ ፍቀድልኝ” አለው፤ ንጉሡም ዳንኤልን፥ “ፈቅጀልሃለሁ” አለው።"
                        },
                        {
                            "verse": 27,
                            "text": "ዳንኤልም አደሮማርና ጠጕር ስብም አምጥቶ በአንድነት ቀቀለው፤ ልህሉህም አደረገው፤ ለዘንዶውም በአፉ አጐረሰው፤ ዘንዶውም በጐረሰው ጊዜ ተሰንጥቆ ሞተ፤ ዳንኤልም፥ “አምላካችሁን እዩ” አላቸው።"
                        },
                        {
                            "verse": 28,
                            "text": "ከዚህ በኋላ የባቢሎን ሰዎች በሰሙ ጊዜ እጅግ ተቈጡ፤ በንጉሡም ላይ ተነሡ፤ እንዲህም አሉ፥ “ንጉሥ ይሁዳዊ ሆነ፤ ቤልን ሰበረ፤ ካህናቱንም አረደ፤ ዘንዶውንም ገደለ።”"
                        },
                        {
                            "verse": 29,
                            "text": "ወደ ንጉሡም ሄዱ፤ እንዲህም አሉት፥ “ዳንኤልን ስጠን። ይህ ካልሆነ ግን ገንዘብህን እንዘርፋለን፤ እንገድልሃለን፤ ቤትህንም በእሳት እናቃጥላለን” አሉት።"
                        },
                        {
                            "verse": 30,
                            "text": "ንጉሡም እጅግ እንዳስጨነቁት በአየ ጊዜ፥ ለንጉሡም ግዴታ በሆነበት ጊዜ ዳንኤልን አሳልፎ ሰጣቸው።"
                        },
                        {
                            "verse": 31,
                            "text": "እነርሱም ወደ አንበሶች ጕድጓድ ጣሉት፤ በዚያም ስድስት ቀን ተቀመጠ።"
                        },
                        {
                            "verse": 32,
                            "text": "በዚያም ሰባት አንበሶች ነበሩ። በየቀኑም ሁለት ሰውና ሁለት በግ ይመግቧቸው ነበር፤ ያንጊዜ ግን ዳንኤልን እንዲበሉት ምንም አልሰጧቸውም ነበር።"
                        },
                        {
                            "verse": 33,
                            "text": "ነቢዩ ዕንባቆምም በይሁዳ ነበር፤ የምስር ንፍሮም አስቀቀለ፤ እንጀራም አስጋገረ፤ በቅርጫትም አድርጎ እህል ለሚያጭዱ ሰዎች ይዞ ወደ እርሻ ሄደ።"
                        },
                        {
                            "verse": 34,
                            "text": "የእግዚአብሔርም መልአክ ዕንባቆምን፥ “ይህን ምሳ በባቢሎን በአንበሶች ጕድጓድ ላለው ለዳንኤል ውሰድ” አለው።"
                        },
                        {
                            "verse": 35,
                            "text": "ዕንባቆምም፥ “አቤቱ! ባቢሎንን አላየሁም፤ የአንበሶችም ጕድጓድ ወዴት እንደ ሆነ አላውቅም” አለው።"
                        },
                        {
                            "verse": 36,
                            "text": "የእግዚአብሔርም መልአክ በራሱ ጠጕር ተሸክሞ በመንፈስ ቅዱስ ኀይል በባቢሎን ወደ አለው ወደ አንበሶች ጕድጓድ አደረሰው።"
                        },
                        {
                            "verse": 37,
                            "text": "ዕንባቆምም እንዲህ ብሎ ጮኸ፥ “ዳንኤል! ዳንኤል! እግዚአብሔር የላከልህን ይህን ምሳ ተቀበል” አለ።"
                        },
                        {
                            "verse": 38,
                            "text": "ዳንኤልም፥ “ወዳጆቹን የማይዘነጋቸው እግዚአብሔር አሰበኝን?” አለ።"
                        },
                        {
                            "verse": 39,
                            "text": "ዳንኤልም ተነሥቶ በላ፤ የእግዚአብሔርም መልአክ ዕንባቆምን ወዲያውኑ ወደ ሀገሩ መለሰው።"
                        },
                        {
                            "verse": 40,
                            "text": "ንጉሡም በሰባተኛዪቱ ቀን መጥቶ ለዳንኤል አለቀሰለት፤ ወደ አንበሶቹም ጕድጓድ በቀረበ ጊዜ ዳንኤልን በአንበሶቹ መካከል ተቀምጦ አየው።"
                        },
                        {
                            "verse": 41,
                            "text": "ንጉሡም በታላቅ ቃል ጮኸ፤ እንዲህም አለ፥ “የዳንኤል አምላክ እግዚአብሔር ሆይ! አንተ ታላቅ ነህ፤ ያለ አንተም ሌላ አምላክ የለም” አለ።"
                        },
                        {
                            "verse": 42,
                            "text": "ዳንኤልንም ያንጊዜ ከአንበሶቹ ጕድጓድ አወጣው። ዳንኤልን ይገድሉት ዘንድ የወደዱ እነዚያንም ሰዎች ይዘው በአንበሶች ጕድጓድ ጣሏቸው፤ አንበሶቹም ወዲያውኑ በፊቱ በሉአቸው።"
                        }
                    ]
                }
            ]
        }
    ]
}
