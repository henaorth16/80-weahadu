{
    "book_number": 25,
    "book_name_am": "መጽሐፈ መቃብያን ካልእ",
    "book_short_name_am": "መቃ 2",
    "book_name_en": "2 Maccabees",
    "book_short_name_en": "2 Maccabees",
    "chapters": [
        {
            "chapter": 1,
            "sections": [
                {
                    "title": null,
                    "verses": [
                        {
                            "verse": 1,
                            "text": "መቃቢስ አይሁድን በሶርያ በሁለቱ ወንዞች መካከል አግኝቶ ከኢያቦቅ ጀምሮ እስከ ኢየሩሳሌም አደባባይ ድረስ በሸለቆዎቻቸው እንደ ገደላቸው፥ ቅድስቲቱንም ከተማ እንዳጠፋት የሚናገር መጽሐፍ ይህ ነው።"
                        },
                        {
                            "verse": 2,
                            "text": "ከሰማርያ ጀምሮ እስከ ኢየሩሳሌም አደባባይ ድረስ፥ እስከ አውራጃዋም ሁሉ ድረስ ሰፍረዋልና ከጥቂቶች በቀር ሳያስቀሩ በጦር ገደሉ። ኤዶማውያንና ሶርያውያን፥ አማሌቃውያንም የኢየሩሳሌምን ከተማ ካጠፋው ከሞዓብ ሰው ከመቃቢስ ጋር አንድ ሆነዋልና።"
                        },
                        {
                            "verse": 3,
                            "text": "የእስራኤልም ልጆች በበደሉ ጊዜ ሞዓባዊውን መቃቢስን አስነሣባቸው፤ እርሱም ሁሉን በሰይፍ ገደላቸው።"
                        },
                        {
                            "verse": 4,
                            "text": "ስለዚህም ነገር የእግዚአብሔር ጠላቶች በቅድስት ከተማው ላይ ደነፉ፤ በወንጀላቸውም ተማማሉ።"
                        },
                        {
                            "verse": 5,
                            "text": "ኤዶማውያንና ኢሎፍላውያንም ሰፈሩ፤ የእግዚአብሔርን ቃል ስለ ተገዳደሩ እርሱ ልኳቸዋልና የእግዚአብሔርን ከተማ ይበቀሉ ጀመር።"
                        },
                        {
                            "verse": 6,
                            "text": "የዚያም የመቃቢስ ሀገሩ የሞዓብ ሬማት ናት፤ ከሀገሩም በኀይል ተነሥቶ አብረውት ከአሉ ሰዎች ጋራ ተማማለ።"
                        },
                        {
                            "verse": 7,
                            "text": "የእግዚአብሔርንም ከተማ ያጠፉ ዘንድ በመስጴጦምያ-ጌላቡሄ ሸለቆዎች እስከ ሶርያ ድረስ ሰፈሩ፤ በዚያም ኢሎፍላውያንንና አማሌቃውያንን ለመነ፤ በወንጀልም ከእርሱ ጋራ አንድ ይሆኑ ዘንድ ብዙ ወርቅንና ብርን፥ ፈረሶችንና ሠረገላዎችን ሰጣቸው።"
                        },
                        {
                            "verse": 8,
                            "text": "በአንድነትም መጥተው አንባዪቱን ናዷት፤ በውስጧ የሚኖሩ ሰዎች ደምንም እንደ ውኃ አፈሰሱ።"
                        },
                        {
                            "verse": 9,
                            "text": "ኢየሩሳሌምንም እንደ ተክል ጠባቂ ጎጆ አደረጓት፤ በውስጧም ድምፅ አሰማባት፤ እግዚአብሔርም የማይወድደውን የክፋት ሥራ ሁሉ አደረገ፤ ጽድቅንና ቅድስናን የተመላች የእግዚአብሔርንም ከተማ አረከሱ።"
                        },
                        {
                            "verse": 10,
                            "text": "“የባሮችህን እሬሳ ለሰማይ ወፎች ምግብ አደረጉ። የጻድቃንህንም ሥጋ ለምድረ በዳ አራዊት መብል አደረጉ።”"
                        },
                        {
                            "verse": 11,
                            "text": "ባልቴቲቱንና የሙት ልጁን ቀሙ፤ ሰይጣን እንዳስተማራቸው እግዚአብሔርን ሳይፈሩ አድርገዋልና ኵላሊትንና ልቡናን የሚመረምር እግዚአብሔር እስኪቈጣ ድረስ በፀነሱ ሴቶች ሆድ ያለውን ፅንስ አወጡ።"
                        },
                        {
                            "verse": 12,
                            "text": "በእግዚአብሔር ሕዝብም ላይ ክፉን ስለ አደረጉ ደስ እያላቸው ወደ ሀገራቸው ተመለሱ፤ ከቅድስት ከተማ የማረኩትንም ምርኮ ወሰዱ።"
                        },
                        {
                            "verse": 13,
                            "text": "ተመልሰውም ወደ ቤታቸው በገቡ ጊዜ ደስታን፥ ዘፈንንና ጭብጨባን አደረጉ።"
                        }
                    ]
                }
            ]
        },
        {
            "chapter": 2,
            "sections": [
                {
                    "title": null,
                    "verses": [
                        {
                            "verse": 1,
                            "text": "ረአይ የሚሉት ነቢይ እንዲህ አለው፥ “በጊዜው ብርሃን ዛሬ ጥቂት ደስ ይበልህ፤ የእስራኤል ቅዱስ እግዚአብሔርም ባልተጠራጠርኸው መቅሠፍት ይበቀልህ ዘንድ አለው።"
                        },
                        {
                            "verse": 2,
                            "text": "ፈረሶች ፈጣኖች ናቸው፤ ስለዚህም በሩጫ አመልጣለሁ ትላለህን?"
                        },
                        {
                            "verse": 3,
                            "text": "እኔስ የሚከተሉህ ሰዎች ከአሞሮች ይፈጥናሉ፤ ከጥፋትና ከሚመጣብህ ከእግዚአብሔር ቍጣ አታመልጥም እልሃለሁ።"
                        },
                        {
                            "verse": 4,
                            "text": "የብረት ልብስ እለብሳለሁ፤ የጦር መወርወርና የቀስትም መንደፍ አይችለኝም ትላለህን? የእስራኤል ቅዱስ እግዚአብሔርም የምበቀልህ በጦር መወርወር አይደለም ይላል፤ ነገር ግን ከጦር መወርወርና ከቀስት ንድፈት የሚከፋ ጽኑ የልብ በሽታን፥ እከክንና ቍርጥማትን አመጣብሃለሁ፤"
                        },
                        {
                            "verse": 5,
                            "text": "ቍጣዬን አነሣሥተሃልና፥ የልብ በሽታን አመጣብሃለሁ፤ የሚረዳህም ታጣለህ፤ ስም አጠራርህንም ከምድር እስካጠፋው ድረስ ከእጄ አታመልጥም።"
                        },
                        {
                            "verse": 6,
                            "text": "አንገትህን አደንድነሃልና ራስህንም በከተማዬ ላይ ከፍ ከፍ አድርገሃልና፥ ይህን ነገር እንደ ዐይን ጥቅሻ ፈጥኜ ባደረግሁ ጊዜ እኔ ፈጣሪህ እግዚአብሔር እንደ ሆንሁ ታውቀኛለህ፤ አንተ በፊቴ እሳት እንደሚበላው በነፋስ ፊት እንዳለ ሣር ነህና፥ ዓውሎ ነፋስም ከምድር አፍሶ እንደሚበትነው ትቢያ ነህና አንተ በእኔ ዘንድ እንዲሁ ነህ።"
                        },
                        {
                            "verse": 7,
                            "text": "ቍጣዬን አነሣሥተሃልና፥ ፈጣሪህንም አላወቅህምና እኔም የአንተ የሆነውን ሁሉ ቸል እለዋለሁ፤ በአንባህም ሁሉ ላይ የሚጠጋውን አላስቀርም።"
                        },
                        {
                            "verse": 8,
                            "text": "አሁንም ከሠራኸው ክፋት ሁሉ ተመለስ፤ ብትመለስ፥ በእግዚአብሔርም ፊት ፈጽመህ በልቅሶና በኀዘን ብትናዘዝ፥ በንጹሕ ልቡናም ወደ እርሱ ብትለምን በፊቱ የሠራኸውን ኀጢአትህን ሁሉ እግዚአብሔር ይቅር ይልሃል።”"
                        },
                        {
                            "verse": 9,
                            "text": "የዚያን ጊዜም መቃቢስ ትቢያ ለብሶ ስለ ኀጢአቱ በእግዚአብሔር ፊት አለቀሰ። እግዚአብሔር ተቈጥቶታልና።"
                        },
                        {
                            "verse": 10,
                            "text": "እግዚአብሔርም በነቢዩ ቃል የተናገረውን መቅሠፍት እንደማያዘገይ ዐወቀ። ዐይኖቹ የተገለጡ ናቸውና አይተኛም፤ ዦሮውም የተከፈተ ነውና ቸል አይልም፤ የተናገረውንም ቃል ሐሰት አያደርግምና በአንዲት ጊዜ እንደ ዐይን ጥቅሻ ፈጥኖ ያደርጋታል።"
                        },
                        {
                            "verse": 11,
                            "text": "ልብሱንም ጥሎ ማቅ ለበሰ፤ በራሱም ላይ ትቢያ ነሰነሰ፤ ስለ ሠራውም ክፋት በፈጣሪው በእግዚአብሔር ፊት ጮኸ፤ አለቀሰም።"
                        }
                    ]
                }
            ]
        },
        {
            "chapter": 3,
            "sections": [
                {
                    "title": null,
                    "verses": [
                        {
                            "verse": 1,
                            "text": "የሞዓብ ሬማት ለሶርያ ቅርብ ናትና ነቢዩ ነገረው።"
                        },
                        {
                            "verse": 2,
                            "text": "ጕድጓድም ቈፍሮ እስከ አንገቱ ገባ፤ መራራ ልቅሶንም አለቀሰ፤ በእግዚአብሔር ፊት ስለ ሠራው ኀጢአቱም ንስሓ ገባ።"
                        },
                        {
                            "verse": 3,
                            "text": "እግዚአብሔርም ነቢዩን እንዲህ አለው፤ “ከይሁዳ ሀገር ወደ ሬማት ወደ ሞዓቡ ሹም ወደ መቃቢስ ተመለስ። እግዚአብሔርም እንዲህ ይላል በለው፦ በኀይሌ ጽናትና በሠራዊቴ ቅድስቲቱን ከተማ አጠፋኋት እንዳትል ከተማዬን ታጠፋ ዘንድ የአንተ ፈጣሪ እኔ እግዚአብሔር በፈቃዴ ላክሁህ እንጂ ይህን ነገር ያደረግኸው አንተ አይደለህም፤"
                        },
                        {
                            "verse": 4,
                            "text": "በስስትዋ ሁሉ፥ በክዳትዋና በሴሰኝነትዋም አሳዝናኛለችና።"
                        },
                        {
                            "verse": 5,
                            "text": "እኔም ቸል ብዬ በአንተ እጅ አሳልፌ ሰጠኋት፤ አንገትህን ስለ አደነደንህ፥ ከተማዪቱንም በእጄ ብርታት ከበብኋት ስለምትል ስለ አንተ አይደለም። አሁንም ስለ ወለድሃቸው ልጆችህ እግዚአብሔር ኀጢአትህን ይቅር አለህ።"
                        },
                        {
                            "verse": 6,
                            "text": "አሁንም በፍጹም ልቡናህ ጨክነህ ንስሓ ግባ። የሚጠራጠሩ ሰዎች ንስሓ ለመግባት አይጨክኑምና ተጠራጣሪ አትሁን።"
                        },
                        {
                            "verse": 7,
                            "text": "ነገር ግን በፍጹም ልቡናቸው ንስሓ የሚገቡ፥ ስለ ክፋታቸውም ንስሓ በገቡበት ሁሉ ወደ ጥመትና ወደ ኀጢአት የማይመለሱ ሰዎች ብፁዓን ናቸው።"
                        },
                        {
                            "verse": 8,
                            "text": "በልቅሶና በኀዘን፥ በብዙ ልመናና በስግደትም ወደ ፈጠራቸው ወደ እግዚአብሔር ለመመለስ የሚጨክኑም ብፁዓን ናቸው፤ ንስሓ የገቡትን ከሳታችሁ በኋላ ንስሓ የገባችሁ እናንተ የእኔ ናችሁ ብሏቸዋልና፤"
                        },
                        {
                            "verse": 9,
                            "text": "ትዕቢተኛውንም ከሳተ በኋላ በንስሓ ወደ እርሱ በተመለሰ ጊዜ ስለ ፍርሀትህና ስለ ድንጋጤህ ኀጢአትህን ይቅር እልሃለሁ አለው፤ የአባትን ኀጢአት በልጆች ላይ እስከ ሦስተኛና እስከ አራተኛ ትውልድ የማመጣ፥ ለሚወድዱኝ፥ ሕጌንም ለሚጠብቁ ግን ለእነርሱ እስከ ሺህ ትውልድ ድረስ ምሕረትን የማደርግ ፈጣሪህ እግዚአብሔር እኔ ነኝና።"
                        },
                        {
                            "verse": 10,
                            "text": "አሁንም ስለ ወለድኻቸው ስለ እነዚህ ልጆች ከአንተ ጋራ ያለውን ቃል ኪዳኔን እጠብቃለሁ፤ ስለ ሠራኸው ኀጢአትህም ያደረግኸውን ንስሓ እቀበላለሁ ይላል ሁሉን የሚችል የእስራኤል ቅዱስ እግዚአብሔር።”"
                        },
                        {
                            "verse": 11,
                            "text": "ያንጊዜም ከጕድጓዱ ወጣ፤ “እኔ እግዚአብሔርን አሳዝኜዋለሁና የወደድኸውን አድርገኝ እንጂ ከአንተ እንዳልለይ እግዚአብሔር እንዲህና እንዲህ ያድርገኝ ብሎ ለነቢዩ ሰገደ፤ ለእኛ ሕግ የለንምና እንደ አባቶች በትእዛዙ አልሄድሁም፤ አባቶቻችንም እንዳስተማሩን ጣዖት እንደምናመልክ አንተ ታውቃለህ።"
                        },
                        {
                            "verse": 12,
                            "text": "እኔ በኀጢአቴና በልቡናዬ ትዕቢት የሔድሁ፥ በአንገቴ ደንዳናነትም ፈጣሪዬን ያሳዘንሁ ኀጢአተኛ ነኝና። እስከ አሁንም ድረስ የእግዚአብሔርን ነቢያት ቃል አልሰማሁም ነበር፤ ባዘዘኝም በሕጉና በትእዛዙ አልኖርሁም።”"
                        },
                        {
                            "verse": 13,
                            "text": "ነቢዩም መልሶ፥ “ከእናንተ አስቀድሞ ከወገናችሁ ኀጢአቱን የታመነ የለምና ዛሬ ንስሓህን እንደ ተቀበለ ዐወቅሁ” አለ።"
                        },
                        {
                            "verse": 14,
                            "text": "ከእንግዲህ ወዲያ ግን ጣዖት ማምለክን ተው፤ መመለስህ እውነተኛ ይሆን ዘንድ እግዚአብሔርን ወደ ማወቅ ተመለስ፤ ከነቢዩም እግር በታች ሰገደ፤ ነቢዩም አነሣው፤ የሚገባውንም በጎ ሥራ ሁሉ አዘዘው።"
                        },
                        {
                            "verse": 15,
                            "text": "እግዚአብሔርም እንዳዘዘው አደረገ፤ ወደ ቤቱም ተመለሰ።"
                        },
                        {
                            "verse": 16,
                            "text": "ያም መቃቢስ አእምሮውን አስተካከለ፤ ከቤቱም ጣዖቱንና ጥንቆላውን፥ ጣዖት የሚያመልኩ ሰዎችንና ሟርተኞችን፥ ጠንቋዮችንም አስወገደ፤"
                        },
                        {
                            "verse": 17,
                            "text": "ከኢየሩሳሌም ያመጣቸውንም የምርኮ ልጆች አባቶቻቸው እንደሚያደርጉ የእግዚአብሔርን ትእዛዝ ሁሉ፥ ሥርዐቱንና ሕጉንም ያደርጉ እንደ ሆነ ጧትና ማታ ይመረምራቸው ነበር።"
                        },
                        {
                            "verse": 18,
                            "text": "ከተማረኩትም ልጆች ከዐዋቂዎቹ በቤቱ ሾመ።"
                        },
                        {
                            "verse": 19,
                            "text": "ዳግመኛም የእስራኤል ልጆች የሚያደርጉትን የእግዚአብሔርን ሕግ ያስተምሯቸው ዘንድ ወደ መኝታው የሚገቡ፥ ታናናሽ ቅምጥል ልጆቹን የሚጠብቁ ዐዋቂዎችን ከታናናሾቹ ሾመ፤ ሥርዐቱንና ሕጉን፥ አምልኮቱንና ፍርዱን፥ ሞዓባውያንም የሚያደርጉትን ሥርዐት ሁሉ ከምርኮ ልጆች ይሰማ ነበር።"
                        },
                        {
                            "verse": 20,
                            "text": "መስጊዳቸውን፥ ጥንቆላቸውንና ጣዖቶቻቸውን፥ ጧትና ማታ ከሰቡት ከፍየሎች ጠቦቶችና ከበጎች መንጋዎች፥ ለጣዖታቱ የሚሠዋውን መሥዋዕቱንና ወይኑንም ያጠፋ ነበር።"
                        },
                        {
                            "verse": 21,
                            "text": "በቀትርና በሰዓት በሥራው ሁሉ ይሰግድላቸውና ያመልካቸው ነበር፤ ይለምናቸውና ይተማመናቸውም ነበር፤ እንዲሁም ከመንገዱ በተመለሰ ጊዜ ይለምናቸው ነበር፤ የጣዖታቱ ካህናትም በነገሩት ሁሉ ፈቃዳቸውን ያደርግ ነበር።"
                        },
                        {
                            "verse": 22,
                            "text": "በነገሩ ሁሉ የሚያድኑት ይመስለው ነበርና የነገሩትን ሁሉ አይንቅም ነበር።"
                        },
                        {
                            "verse": 23,
                            "text": "ያ መቃቢስ ግን የእነርሱን መንገድ ተወ።"
                        },
                        {
                            "verse": 24,
                            "text": "ነቢይ የሚሉት የረኣዩን ነገር ከሰማ በኋላም በንስሓ መንገዱን አሣመረ፤ በዚያም ወራት ወገኖቹ ሁሉ ከእስራኤል ልጆች ይልቅ መንገዳቸውን አሣመሩ፤ የእስራኤል ልጆች አንድ ጊዜ ያሳዝኑት ነበርና በቀሠፋቸውም ጊዜ ዐውቀው ወደ እግዚአብሔር ይጮኹ ነበርና።"
                        },
                        {
                            "verse": 25,
                            "text": "መከራ በሚያጸኑባቸው በአሕዛብ እጅ ተይዘው እንደ ተዋረዱ፥ ወደ እርሱም እንደ ጮሁ በሰማ ጊዜ የአባቶቻቸውን መሐላ አስቦ የዚያን ጊዜ ስለ አባቶቻቸው ስለ አብርሃምና ስለ ይስሐቅ፥ ስለ ያዕቆብም ይቅር ይላቸው ነበር።"
                        },
                        {
                            "verse": 26,
                            "text": "በአዳናቸውም ጊዜ ያዳናቸውን ይረሱት ነበር፤ ጣዖታቱንም ወደ ማምለክ ይመለሱ ነበር።"
                        },
                        {
                            "verse": 27,
                            "text": "ያንጊዜም በመከራ የሚያሠቃዩአቸው አሕዛብን ያስነሣባቸው ነበር፤ በአሠቃዩአቸውና ባሳዘኑአቸውም ጊዜ ወደ እግዚአብሔር ይጮሁ ነበር፤ የዚያን ጊዜም ራርቶ ይቅር ይላቸው ነበር። የእጁ ፍጥረት ስለ ሆኑ ይወድዳቸው ነበርና።"
                        },
                        {
                            "verse": 28,
                            "text": "ዳግመኛም በሚጠብቃቸው ጊዜ በዙሪያቸው ያለ ጣዖትን በማምለክና በክፉው የእጃቸው ሥራ ያሳዝኑት ዘንድ ይመለሱ ነበር።"
                        },
                        {
                            "verse": 29,
                            "text": "እርሱ ግን የኢሎፍሊንና የሞዓብን፥ የምድያምንና የሶርያን፥ የግብፅንም ሕዝብ ያስነሣባቸው ነበር፤ ጠላቶቻቸውም ድል በነሷቸው ጊዜ፥ መከራ በአጸኑባቸውና በአስገበሯቸው ጊዜ፥ በገዟቸውም ጊዜ ይጮሁና ያለቅሱ ነበር፤ እግዚአብሔርም በወደደበት ጊዜ ያድኗቸው ዘንድ መሳፍንትን ያስነሣላቸው ነበር፤ መሳፍንቱም ያድኗቸው ነበር።"
                        }
                    ]
                }
            ]
        },
        {
            "chapter": 4,
            "sections": [
                {
                    "title": null,
                    "verses": [
                        {
                            "verse": 1,
                            "text": "በኢያሱም እነርሱን ያዳነበት ጊዜ አለ።"
                        },
                        {
                            "verse": 2,
                            "text": "በጌዴዎን እነርሱን ያዳነበት ጊዜ አለ።"
                        },
                        {
                            "verse": 3,
                            "text": "በሶምሶን፥ በባርቅና በዲቦራ፥ በዮዲትም እነርሱን ያዳነበት ጊዜ አለ፤ በሴትም ቢሆን፥ በወንድም ቢሆን አድሮ ከሚያሠቃዩአቸው ጠላቶቻቸው እጅ ያድኗቸው ዘንድ መሳፍንትን ያስነሣላቸው ነበር።"
                        },
                        {
                            "verse": 4,
                            "text": "እግዚአብሔርም እንደ ወደደ ከሚያሠቃዩአቸው ሰዎች እጅ ያድናቸው ነበር።"
                        },
                        {
                            "verse": 5,
                            "text": "በአደረገላቸውም በጎ ነገር ሁሉ በምድራቸው ዘር፥ በምድረ በዳ ያለ መንጋቸውን ሁሉና ከብታቸውንም በማብዛት ደስ ይላቸው ነበር።"
                        },
                        {
                            "verse": 6,
                            "text": "ከብታቸውንና ተክላቸውን ይባርክላቸው ነበር፤ በቤትና በምድረ በዳ የያዙትንም ሁሉ ይባርክላቸው ነበር፤ በዐይነ ምሕረት ይመለከታቸው ነበርና እንስሶቻቸውን አያሳንስባቸውም ነበር፤ የጻድቃን ልጆች ናቸውና ፈጽሞ ይወዳቸው ነበር።"
                        },
                        {
                            "verse": 7,
                            "text": "እነርሱ ግን በሥራቸው ክፉ በሆኑ ጊዜ በጠላቶቻቸው እጅ አሳልፎ ይሰጣቸው ነበር።"
                        },
                        {
                            "verse": 8,
                            "text": "በሚያጠፋቸውም ጊዜ ወዲያውኑ ይሹት ነበር፤ ተመልሰውም ወደ ፈጣሪያቸው ወደ እግዚአብሔር ይገሠግሡ ነበር።"
                        },
                        {
                            "verse": 9,
                            "text": "በፍጹም ልቡናቸውም በተመለሱ ጊዜ ኀጢአታቸውን ያስተሰርይላቸው ነበር፤ ሥጋና ደም እንደ ሆኑ ያውቃቸዋልና የሚያስት የዚህ ዓለም አሳብና፥ አጋንንትም አሉባቸውና የቀደመ ኀጢአታቸውን አያስብባቸውም ነበር።"
                        },
                        {
                            "verse": 10,
                            "text": "ያ መቃቢስ ግን እግዚአብሔር በቅዱሱ ተራራ የሠራውን ይህን ሥርዐት በሰማ ጊዜ በንስሓ ተጋደለ።"
                        },
                        {
                            "verse": 11,
                            "text": "ይኸን ነገር ከአየና ከሰማ በኋላም በጎ ሥራ መሥራትን አላቃለለም፤ እግዚአብሔር ይቅር ብሎአቸዋልና የእስራኤል ልጆች የሚሠሩትን ቸርነት ሁሉ መሥራት አላቃለለም፤ ትእዛዙንም ሲተላለፉ እግዚአብሔር በሚቀሥፋቸው ጊዜ ያለቅሱና ይጮሁ ነበር፤ ዳግመኛም ይቅር ይላቸው ነበር፤ ሕጉንም ይጠብቁት ነበር።"
                        },
                        {
                            "verse": 12,
                            "text": "መቃቢስም እንደዚሁ መንገዱን ያቀና ነበር፤ ትእዛዙንም ይጠብቅ ነበር፤ በእስራኤል አምላክ በእግዚአብሔር ትእዛዝም ይሔድ ነበር።"
                        },
                        {
                            "verse": 13,
                            "text": "ያንጊዜም የእስራኤል ልጆች የሚመኩበትን ሁሉ ከሰማ በኋላ የእግዚአብሔርን ትእዛዝ በመጠበቅ እንደ እነርሱ ይመካ ነበር።"
                        },
                        {
                            "verse": 14,
                            "text": "ቤቱንና ልጆቹንም በእግዚአብሔር ሕግና ትእዛዝ ሁሉ ይሄዱ ዘንድ ይሠራራ ነበር።"
                        },
                        {
                            "verse": 15,
                            "text": "አይሁድ የሚከለከሉትን ሥርዐት እርሱም ይከለከል ነበር፤ አይሁድም የሚጠብቁትን ትእዛዝ ሰምቶ ይጠብቅ ነበር፤ እርሱ ልዩ ሞዓባዊ ወገን ሲሆን አይሁድ የሚከለከሉትን ምግብም ይከለከል ነበር።"
                        },
                        {
                            "verse": 16,
                            "text": "ዐሥራትም ያወጣ ነበር፤ ከበጎቹና ከላሞቹ፥ ከአህዮቹም መጀመሪያ የተወለደውንና የገዛውን ሁሉ ይሰጥ ነበር፤ እንዲሁም አይሁድ የሚሠዉትን መሥዋዕት ፊቱን ወደ ኢየሩሳሌም መልሶ ይሠዋ ነበር።"
                        },
                        {
                            "verse": 17,
                            "text": "የስእለቱንና የኀጢአቱን፥ የፈቃዱንና የሰላሙን መሥዋዕትና የዘወትሩን መሥዋዕት ይሠዋ ነበር።"
                        },
                        {
                            "verse": 18,
                            "text": "የአዝመራውንም መጀመሪያ ይሰጥ ነበር፤ አይሁድም የሚያቀርቡትን የወይኑን ቍርባን ያቀርብና ለሾመው ለሌዋዊው ይሰጥ ነበር፤ አይሁድም የሚያደርጉትን ሁሉ እንዲሁ ያደርግ ነበር፤ ዕጣኑንም ያጣፍጥ ነበር።"
                        },
                        {
                            "verse": 19,
                            "text": "መቅረዝንና ጋኖችን፥ ጠረጴዛዎችንና ድንኳኖችን፥ አራቱን ኅብርና ቀለበቶችን፥ ለቅድስተ ቅዱሳኑም መብራት የተጣራ ዘይትን፥ እግዚአብሔርን በሚያገለግሉበት ጊዜ እስራኤል በቅድስተ ቅዱሳኑ እንደሚያደርጉት መጋረጃን አሠራ።"
                        },
                        {
                            "verse": 20,
                            "text": "በሕጉና በሥርዐቱ በኖሩ ጊዜ፥ እግዚአብሔርም ቸል ብሎ በጠላቶቻቸው እጅ ባልጣላቸው ጊዜ፥ መቃቢስም እንደ እነርሱ በመንገዱ ሁሉ በጎ ሥራ ይሠራ ነበር።"
                        },
                        {
                            "verse": 21,
                            "text": "መሪ እንዲሆነው፥ ከመረጣቸውና ፈቃዱን ከአደረጉ ከእስራኤል ወገኖችም እንዳይለየው ሁልጊዜ ወደ እስራኤል ፈጣሪ ወደ እግዚአብሔር ይጸልይ ነበር።"
                        },
                        {
                            "verse": 22,
                            "text": "በጽዮን ልጅን፥ በኢየሩሳሌምም ቤትን ይሰጠው ዘንድ፥ በነቢዩ አንደበት ከተናገረው ከጥፋትም ያድነው ዘንድ ንስሓ በገባበትና በእግዚአብሔር ፊት በአለቀሰው ልቅሶ ሁሉ ንስሓውን ይቀበለው ዘንድ፥"
                        },
                        {
                            "verse": 23,
                            "text": "ዘሩንም ከምድር እንዳያጠፋበት፥ በመግባቱና በመውጣቱም ይጠብቀው ዘንድ ዳግመኛ ይጸልይ ነበር።"
                        },
                        {
                            "verse": 24,
                            "text": "በመቃቢስ ሥልጣን በታች ከአሉ ከሞዓብ አሕዛብም ያምኑ ዘንድ ደስ አላቸው፤ አለቃቸው በቀናች መንገድ ይሄድ ነበርና፥ ፍርዱንም ይመለከቱ ነበር፤ ፈቃዱንም ያደርጉ ነበር፤ የአገራቸውን ፍርድና ያገራቸውን ቋንቋ ይንቁ ነበርና የመቃቢስም ሥራ እንደሚቀናና እንደሚሻል ያስተውሉ ነበር።"
                        },
                        {
                            "verse": 25,
                            "text": "ወደ እርሱም መጥተው የመቃቢስን የቸርነቱንና የእውነቱን ፍርድ ይሰሙ ነበር።"
                        },
                        {
                            "verse": 26,
                            "text": "ብዙ ገንዘብም ነበረው፤ ወንዶች ባሮችና ሴቶች ባሮች፥ ግመሎችና አህዮችም ነበሩት፤ ጥሩር የሚለብሱ አምስት መቶ ፈረሶችም ነበሩት፤ ኢሎፍላውያንንና አማሌቃውያንን፥ ሶርያውያንንም ፈጽሞ ድል ይነሣቸው ነበር፤ ቀድሞ ጣዖት ሲያመልክ ግን ድል ሲነሡት ኖረ።"
                        },
                        {
                            "verse": 27,
                            "text": "እግዚአብሔርን ከአመነ ወዲህ ግን ወደ ሰልፍ ሲሄድ እርሱ ድል ይነሣ ነበር እንጂ እርሱን ድል የነሣው አልነበረም።"
                        },
                        {
                            "verse": 28,
                            "text": "እነርሱ ግን ይወጉት ዘንድ በጣዖቶቻቸው ኀይል ይመጡ ነበር፤ በጣዖቶቻቸውም ስም ጠርተው ይረግሙት ነበር፤ ነገር ግን እምነቱን በፈጣሪው በእግዚአብሔር ላይ አድርጓልና ድል የሚነሣው አልነበረም።"
                        },
                        {
                            "verse": 29,
                            "text": "እንዲህም እያደረገና ጠላቶቹንም ድል እየነሣ፥ አሕዛብንም በሥልጣኑ እየገዛ ኖረ።"
                        },
                        {
                            "verse": 30,
                            "text": "ስለ ተበደሉትም ይበቀል ነበር፤ የድሃአደጉንም ፍርድ ያጸድቅ ነበር፤"
                        },
                        {
                            "verse": 31,
                            "text": "ባልቴቶችንና ድሃአደጎችንም በችግራቸው ጊዜ ይቀበላቸው ነበር፤ የተራቡትንም ከምግብ ያጠግባቸው ነበር፤ የተራቈቱትንም ከልብሱ ያለብሳቸው ነበር።"
                        },
                        {
                            "verse": 32,
                            "text": "በጥበቡና በእጁም ሥራ ደስ ይለው ነበር፤ ከአለውም ሳይነፍግ ይሰጥ ነበር፤ ለቤተ መቅደስም ዐሥራትን ይሰጥ ነበር፤ መቃቢስም ይኽን እያደረገ ሳለ በመልካም ዐረፈ።"
                        }
                    ]
                }
            ]
        },
        {
            "chapter": 5,
            "sections": [
                {
                    "title": null,
                    "verses": [
                        {
                            "verse": 1,
                            "text": "እርሱም ታናናሽ ልጆቹን ትቶ ሞተ፤ አባታቸውም ሥርዐት እንደ ሠራላቸው አደጉ፤ የቤታቸውንም ሥርዐት ጠበቁ፤ ወገናቸውንም ሁሉ ይጠብቁ ነበር፤ ድሃውንና ባልቴቶችን፥ የሙት ልጆችንም አያስጮሁም ነበር።"
                        },
                        {
                            "verse": 2,
                            "text": "እግዚአብሔርንም ይፈሩት ነበር፤ ገንዘባቸውንም ለድሆች ይመጸውቱ ነበር፤ አባታቸውም አደራ ያላቸውን ሁሉ ይጠብቁ ነበር፤ ባልቴትዋንና የሙት ልጆችንም በችጋራቸው ጊዜ ያረጋጓቸው ነበር፤ አባትና እናትም ይሆኗቸው ነበር፤ ከሚበድሏቸው ሰዎች እጅ ያስጥሏቸው፥ ካገኛቸው ሁከትና ኀዘንም ሁሉ ያረጋጓቸው ነበር።"
                        },
                        {
                            "verse": 3,
                            "text": "እንዲህም እያደረጉ አምስት ዓመት ኖሩ።"
                        },
                        {
                            "verse": 4,
                            "text": "ከዚህም በኋላ የከለዳውያን ንጉሥ ጺሩጻይዳን መጣ፤ ሀገራቸውንም ሁሉ አጠፋ፤ የመቃቢስንም ልጆች ማረካቸው፤ መንደራቸውንም ሁሉ አጠፋ።"
                        },
                        {
                            "verse": 5,
                            "text": "ገንዘባቸውንም ሁሉ ዘረፈ፤ እነርሱንም በእግዚአብሔር ትእዛዝና ፍርድ የማይሔዱ፥ ነገር ግን በክፋት ሁሉና በዝሙት፥ በርኵሰትና በስስት፥ በፅርፈትና አምላካቸውን ባለማሰብ የሚሔዱ ጣዖት አምላኪዎች ይዘው ወደ ሀገራቸው ወሰዷቸው።"
                        },
                        {
                            "verse": 6,
                            "text": "የሞተውንና ደሙን፥ አውሬ የበላውንና የበከተውን፥ እግዚአብሔርም የማይወድደውን ሁሉ ይበላሉ፤ በኦሪት ከተጻፈው ከእውነተኛው ትእዛዝም ሁሉ ሕግ የላቸውም።"
                        },
                        {
                            "verse": 7,
                            "text": "እግዚአብሔርንም ከእናታቸው ማኅፀን ያወጣቸውና በሚገባ የመገባቸው፥ ፈጣሪያቸውና መድኀኒታቸውም እንደ ሆነ አያውቁትም።"
                        },
                        {
                            "verse": 8,
                            "text": "በፍርድ ጊዜም ሕግ የላቸውም፤ የእንጀራ እናታቸውንና አክስታቸውን አግብተው ወደ ቅሚያና ወደ ክፉ ነገር፥ ወደ ኀጢአትና ወደ ዝሙትም ይሄዳሉ እንጂ። ክፉውንም ሁሉ ያደርጋሉ፤ እኅቶቻቸውንና ዘመዶቻቸውንም ያገባሉ፤ ሕግም የላቸውም።"
                        },
                        {
                            "verse": 9,
                            "text": "መንገዳቸውም ሁሉ ድጥና ጨለማ፤ ርኵሰትና ዝሙት ነው።"
                        },
                        {
                            "verse": 10,
                            "text": "እነዚያ የመቃቢስ ልጆች ግን በሥርዐታቸው ሁሉ ይጠበቁ ነበር፤ ሞቶ ያደረውንና አባላ የተመታውን አይበሉም ነበር፤ የከለዳውያንንም ልጆች ርኵሰትና ኀጢአታቸውን ሁሉ አይሠሩም ነበር። በዚህ መጽሐፍ ያልተጻፈ የኃጥኣንና የወንጀለኞች፥ የመናፍቃንና የከዳተኞች፥ ፍጹም ርኩሰትንና ቅሚያን የተሞሉ የአረማውያን ልጆች የሚሠሩት ሥራቸው ክፉና ብዙ ነበርና።"
                        },
                        {
                            "verse": 11,
                            "text": "ፈጣሪያቸው እግዚአብሔር የሚወድደው ሥራ ሁሉ በእነርሱ ዘንድ አልነበረም።"
                        },
                        {
                            "verse": 12,
                            "text": "ዳግመኛም ስሙ ብኤል ፌጎር የሚባል ጣዖትን ያመልኩ ነበር፤ እንደ ፈጣሪያቸው እንደ እግዚአብሔርም ያመልኩትና ይታመኑት ነበር። እርሱ ግን ደንቆሮና ዲዳ ስለሆነ የሚያየውና የሚሰማው የለም፤ የሰው እጅ ሥራ ጣዖት ነውና፤ ብርና ወርቅን የሚሠራ አንጥረኛ የሠራው፥ ትንፋሽና ዕውቀት የሌለው የሰው እጅ ሥራ ነው፤"
                        },
                        {
                            "verse": 13,
                            "text": "አይበላም፤ አይጠጣምም።"
                        },
                        {
                            "verse": 14,
                            "text": "አይገድልም፦ አያድንምም።"
                        },
                        {
                            "verse": 15,
                            "text": "አይተክልም፦ አይነቅልምም።"
                        },
                        {
                            "verse": 16,
                            "text": "መልካም አያደርግም፤ ክፉም አያደርግም።"
                        },
                        {
                            "verse": 17,
                            "text": "አያደኸይም፦ አያከብርምም።"
                        },
                        {
                            "verse": 18,
                            "text": "አይቀሥፍም፤ ይቅርም አይልም። ነገር ግን ሰነፎች የከለዳውያንን ሕዝብ ለማሳት ዕንቅፋትን ይሆናል።"
                        }
                    ]
                }
            ]
        },
        {
            "chapter": 6,
            "sections": [
                {
                    "title": null,
                    "verses": [
                        {
                            "verse": 1,
                            "text": "የእግዚአብሔር ጠላት ትዕቢተኛው ጺሩጻይዳን የሐሰት ካህናትንና የጣዖታቱን አገልጋዮች ሾመ።"
                        },
                        {
                            "verse": 2,
                            "text": "መሥዋዕት ይሠዉላቸው ነበር፤ ወይኑንም ያፈስሱላቸው ነበር።"
                        },
                        {
                            "verse": 3,
                            "text": "እነርሱም የሚበሉና የሚጠጡ ይመስለው ነበር።"
                        },
                        {
                            "verse": 4,
                            "text": "በየጧቱም ላሞችንና በጎችን፥ ፍየሎችንና ጊደሮችንም ይሰጣቸው ነበር፤ ማታና ጧትም መሥዋዕት ይሠዋ ነበር፤ ከዚያችም ከረከሰችው መሥዋዕት ይበላ ነበር።"
                        },
                        {
                            "verse": 5,
                            "text": "ዳግመኛም ለጣዖታቱ ይሠዉ ዘንድ ሌሎች ሰዎችን ያነሣሷቸውና ግድ ይሏቸው ነበር እንጂ እነርሱ ብቻ የሚያደርጉት አልነበረም።"
                        },
                        {
                            "verse": 6,
                            "text": "የመቃቢስንም ልጆች ያማሩ እንደ ሆኑና ፈጣሪያቸው እግዚአብሔርን እንደሚያመልኩት ባዩአቸው ጊዜ እንዲሠዉና ከረከሰችውም መሥዋዕት እንዲበሉ የጣዖታቱ ካህናት ያስትዋቸው ዘንድ ወደዱ፤ እነዚህ የተባረኩ የመቃቢስ ልጆች ግን እንቢ አሏቸው።"
                        },
                        {
                            "verse": 7,
                            "text": "የአባታቸውን ትእዛዝ ይጠብቃሉና፥ በጎ ሥራንም በመሥራት ጸንተዋልና፥ እግዚአብሔርንም ፈጽመው ይፈሩታልና እነርሱን እሺ ማሰኘት ተሳናቸው።"
                        },
                        {
                            "verse": 8,
                            "text": "ባሰሯቸውና በሰደቧቸው፥ በቀሟቸውም ጊዜ፥"
                        },
                        {
                            "verse": 9,
                            "text": "ለጣዖቶችም መስገድንና መሠዋትን እንቢ እንዳሉ ለንጉሡ ለጺሩጻይዳን ነገሩት።"
                        },
                        {
                            "verse": 10,
                            "text": "ስለዚህም ንጉሡ ተቈጣ፤ አዘነም፤ ያመጧቸውም ዘንድ አዘዘ፤ አምጥተውም በፊቱ አቆሙአቸው፤ እርሱም “ለጣዖቶች ስገዱ፤ መሥዋዕትንም ሠዉ” አላቸው።"
                        },
                        {
                            "verse": 11,
                            "text": "እነርሱም መልሰው እንዲህ አሉት፥ “እኛስ በዚህ ነገር አንመልስልህም፤ ለረከሱ ለጣዖቶችህም መሥዋዕትን አንሠዋም።”"
                        },
                        {
                            "verse": 12,
                            "text": "በብዙ ሥራም አስፈራራቸው፤ ነገር ግን በእግዚአብሔር አምነው ልባቸውን አስጨክነዋልና አልቻላቸውም።"
                        },
                        {
                            "verse": 13,
                            "text": "እሳትም አንድዶ ጨመራቸው፤ እነርሱም ነፍሳቸውን ለእግዚአብሔር ሰጡ።"
                        },
                        {
                            "verse": 14,
                            "text": "ከሞቱ በኋላም ሕያዋን ሆነው፥ የተመዘዙ ሰይፎቻቸውን ይዘው በመንግሥቱ ዙፋን ተኝቶ ሳለ በሌሊት ታዩት፤ እርሱም ፈጽሞ ፈራ።"
                        },
                        {
                            "verse": 15,
                            "text": "እርሱም እንዲህ አላቸው፥ “ጌቶች እሺ በሉኝ፤ ምን ላድርግላችሁ? ያዘዛችሁኝን ሁሉ አደርግ ዘንድ ነፍሴን አትውሰዷት፤” ፈጽመውም አስፈሩት።"
                        },
                        {
                            "verse": 16,
                            "text": "እነርሱም፥ “እግዚአብሔር ፈጣሪህ እንደ ሆነ አስብ” እያሉ የሚገባውን ሁሉ ነገሩት፤ “ከዚህም ትዕቢትህ የሚሽርህና ከአባትህ ከዲያብሎስ ጋራ ወደ ታች ወደ ገሃነም የሚያወርድህ አለ፤ በዚያም አንተን የበደልንህ በደል ሳይኖር፥ ፈጣሪያችን እግዚአብሔርንም እያመለክን ሳለን፥ እግዚአብሔርነቱንም በመፍራት እየሰገድንለት ሳለን በእሳት እንዳቃጠልኸን ፍዳህን ሁሉ ትጨርሳለህ።"
                        },
                        {
                            "verse": 17,
                            "text": "እርሱ ሁሉን የፈጠረ ነውና፥ ሰማይንና ምድርን፥ ባሕሩንና በውስጧ ያለውንም ሁሉ፥"
                        },
                        {
                            "verse": 18,
                            "text": "ፀሐይንና ጨረቃንም፥ ከዋክብትንም፥ ፍጥረቱንም ሁሉ የፈጠረ እርሱ እግዚአብሔር ነውና።"
                        },
                        {
                            "verse": 19,
                            "text": "“በላይ በሰማይ፥ በታችም በምድር ከእርሱ በቀር ሌላ አምላክ የለም፤ ሁሉን የሚችል እርሱ ነው፤ የሚሳነውም የለም። የሚገድልና የሚያድን፥ የሚገርፍና ይቅር የሚል እርሱ ነው።"
                        },
                        {
                            "verse": 20,
                            "text": "ሰማይንና ምድርን የሚገዛ እርሱ ነውና ከእጁ የሚያመልጥ የለም።"
                        },
                        {
                            "verse": 21,
                            "text": "ከአንተ ከወንጀለኛውና አባትህ ሰይጣን ልቡናቸውን ካሳወራቸው እንደ አንተ ከአሉ ከወንጀለኞች በቀር እርሱ ከፈጠረው ፍጥረት ከትእዛዙ የሚወጣ የለም፤ አንተና እነዚያ ጣዖታቶችህም እስከ ዘለዓለም ድረስ መውጫ ወደሌለባት ወደ ገሃነም በአንድነት ትወርዳላችሁ።"
                        },
                        {
                            "verse": 22,
                            "text": "በእኛ ክፉ ነገርን ታደርግ ዘንድ ይኸን ክፉ ሥራ ያስተማረህ መምህርህ ሰይጣን ነው እንጂ ይኸን የምታደርግ አንተ ብቻ አይደለህምና።"
                        },
                        {
                            "verse": 23,
                            "text": "የፈጠረህ እግዚአብሔርንም አላሰብኸውም፤ ራስህንም እንደ ፈጣሪህ እንደ እግዚአብሔር ታደርጋለህ።"
                        },
                        {
                            "verse": 24,
                            "text": "እግዚአብሔር እስኪያዋርድህ ድረስ በእጅህ ሥራና በጣዖቶችህ ትታበያለህ፤ በምድር ላይም ስለ ሠራኸው ኀጢአትህና በደልህ ሁሉ ይበቀልሃል።”"
                        }
                    ]
                }
            ]
        },
        {
            "chapter": 7,
            "sections": [
                {
                    "title": null,
                    "verses": [
                        {
                            "verse": 1,
                            "text": "የፈጠራችሁ እግዚአብሔርን የማታውቁ፥ ትእዛዙንና ቃሉንም የማትጠብቁ አንተና እንደ አንተ ያሉት ወዮላችሁ! በሲኦል ጭንቅም ተይዛችሁ በተገረፋችሁ ጊዜ በማይረባ ጸጸት ትጸጸቱ ዘንድ አላችሁና።"
                        },
                        {
                            "verse": 2,
                            "text": "ነፍስና ትንፋሽ ለሌላቸው፥ ክፉ ነገር ያደረገባቸውን ለማይበቀሉ፥ በጎ ነገር ላደረገላቸውም በጎ ነገርን ለማያደርጉ ለጣዖቶችህ እንደ ፈጣሪያችሁ እንደ እግዚአብሔር የምትሠዉላቸውና የምትሰግዱላቸው አንተና ካህናትህ እስከ ዘለዓለም ድረስ ከእርሷ መውጫ የላችሁም።"
                        },
                        {
                            "verse": 3,
                            "text": "እናንተንና የአማልክቶቻችሁን አገልጋዮች፥ እናንተንም የሚያዝዙ አጋንንትን ወደ ገሃነመ እሳት ያወርዳችሁ ዘንድ እንደ እናንተ ያሉ የሰነፎችን ልቡና ለማሳት ሰይጣን በውስጣቸው የሚናገርባቸው የሰው እጅ ሥራ ናቸውና።"
                        },
                        {
                            "verse": 4,
                            "text": "የሚረባችሁ እንደሌለ አታውቁምና ትበድላላችሁ፤ ትስታላችሁም።"
                        },
                        {
                            "verse": 5,
                            "text": "ከእናንተስ ለምግባችሁ እግዚአብሔር የፈጠራቸው እንስሳት፥ አውሬዎችና ውሾችም ይሻላሉ። እነርሱ ከአንዲት ሞት በቀር ዳግመኛ ኵነኔ የለባቸውምና።"
                        },
                        {
                            "verse": 6,
                            "text": "እናንተ ግን ትሞታላችሁ፤ ዳግመኛም እስከ ዘለዓለም ድረስ መውጫ በሌለባት በገሃነም እንቅጥቅጥ ይፈርድባችኋል።"
                        },
                        {
                            "verse": 7,
                            "text": "ይኸንም ተናግረው ሄዱ፤ ከእርሱም ተሰወሩ።"
                        },
                        {
                            "verse": 8,
                            "text": "ያ ጺሩጻይዳን ግን በጽኑ ፍርሀት ተይዞ ሲንቀጠቀጥ አደረ፤ እስኪነጋም ድረስ አልተወውም።"
                        },
                        {
                            "verse": 9,
                            "text": "ከዚህም በኋላ የጻድቃንን ሬሳዎች ወደ ጣለበት ቦታ ሄደ፤ ነገር ግን አላገኛቸውም፤ ይቀብራቸው ዘንድ ወድዶአልና። ነገር ግን ሄዶ ሬሳቸውን እንዳይነካ እግዚአብሔር ሰውሯቸዋልና አጣቸው።"
                        }
                    ]
                }
            ]
        },
        {
            "chapter": 8,
            "sections": [
                {
                    "title": null,
                    "verses": [
                        {
                            "verse": 1,
                            "text": "በትዕቢትና በልብ ተንኰል ሄደ።"
                        },
                        {
                            "verse": 2,
                            "text": "በመንግሥቱም ዳንኤል እንዳየው ብረት ፅኑ ተብሏልና በዙሪያው ያሉ የአሕዛብ ሀገሮችን ዞረ።"
                        },
                        {
                            "verse": 3,
                            "text": "በስንፍናና በክፋት ሁሉ፥ በሁከትም ይኖራል።"
                        },
                        {
                            "verse": 4,
                            "text": "ቀድሞም የተናገርነውን ይሰብራል፥ ያደቅቃል፤ ይበላልም።"
                        },
                        {
                            "verse": 5,
                            "text": "አንገቱን እንደ አደነደነ እንደ አባቱ እንደ ዲያብሎስም መርዝ የሚተፋ ነውና የቀረውን በእግሩ ይረግጣል።"
                        },
                        {
                            "verse": 6,
                            "text": "እግዚአብሔርንም ፈጣሪው እንደ ሆነ አያውቀውም፤ ነገር ግን ዘመኔ እንደ ሰማይ ዘመን ሆነ ይላል።"
                        },
                        {
                            "verse": 7,
                            "text": "በልቡናውም ፀሐይ ከእርሱ እንደሚወጣ ያስባል።"
                        },
                        {
                            "verse": 8,
                            "text": "በኀይልም ይነሣል፤ በዛብሎን ዕጣ ይሰፍራል፤ በመቄዶንያም ሰልፍን ያስነሣል፤ ከሰማርያም ቀለቡን ይቀበላል፤ ከሶርያም እጅ መንሻን ይሰጡታል።"
                        },
                        {
                            "verse": 9,
                            "text": "በዘላኖች አውራጃ ይሰፍራል፤ እስከ ሲዶናም ይደርሳል፤ በአካይያም ግብርን ይጥላል፤ እስከ ፈሳሹ ባሕርም ድረስ አንገቱን ከፍ ከፍ ያደርጋል፤ ተመልሶም እስከ ሕንደኬ ባሕር ድረስ መልእክቱን ይልካል።"
                        },
                        {
                            "verse": 10,
                            "text": "እንዲሁም አንገቱን እስከ ሰማይ ድረስ ከፍ ከፍ ያደርጋል።"
                        },
                        {
                            "verse": 11,
                            "text": "በመታበይና በክፋት ጸንቶ ይኖራል እንጂ ራሱን ማዋረድ የለውም።"
                        },
                        {
                            "verse": 12,
                            "text": "መንገዱም ሁሉ ወደ ጨለማና ወደ ድጥ፥ ወደ ወንጀልና ወደ መታበይም፥ ደም ወደ ማፍሰስና ወደ መከራም ነው።"
                        },
                        {
                            "verse": 13,
                            "text": "መንገዱ ሁሉ እግዚአብሔር የሚጠላው ነው፤ የቅሚያና የክፋት፥ የኀጢአትም መምህር ሰብላንዮስ እንደ አስተማረው ያደርጋል፤ ድሃአደጉንም ያስጮሃል፤ ለድሃም አይራራም።"
                        },
                        {
                            "verse": 14,
                            "text": "የአሕዛብንም ነገሥታት በእጁ አግብቶ ገደላቸው።"
                        },
                        {
                            "verse": 15,
                            "text": "የጠላቶች አለቆችንም ገዛ፤ ብዙ አሕዛብንም ገዛ፤ እንደ ወደደም አስገበራቸው።"
                        },
                        {
                            "verse": 16,
                            "text": "ምሕረትም አላደረገም፤ ከተርሴስ ባሕር ጀምሮ እስከ ኢያሪኮ ባሕር ድረስ ያልነጠቀው የለም።"
                        },
                        {
                            "verse": 17,
                            "text": "ለጣዖትም ይሰግድ ነበር፤ ሙቶ ያደረውንና ደሙን፥ አባላ የተመታውንና ለጣዖቶች የተሠዋውን ይበላ ነበር፤ በሥራውም ሁሉ ያለ ፍርድ ፍጹም ቍጣና ክርክር ነበር እንጂ ፍርድ አልነበረውም። ከሥልጣኑ በታች ላሉ አሕዛብም የሚያስደነግጥ ሆኗልና እንደ ወደደ ግብርን ያስገብራቸው ነበር።"
                        },
                        {
                            "verse": 18,
                            "text": "በፊቱ የወደደውን ሁሉ ያደርጋልና በፊቱ እግዚአብሔርን መፍራት አልነበረውም፤ በፈጣሪው በእግዚአብሔርም ፊት በተንኰል ይኖር ነበር።"
                        },
                        {
                            "verse": 19,
                            "text": "እንደ ፈጣሪውም አያደርገውም ነበር። እግዚአብሔርም ተቈጥቶ በያዘው ጊዜ በባልንጀራው ላይ ክፉ ነገርን እንደ አደረገ ፍዳውን ይከፍለዋል።"
                        },
                        {
                            "verse": 20,
                            "text": "እግዚአብሔር ከዚህ ዓለም ስም አጠራራቸውን አጠፋ ዘንድ በትእዛዜ የማይኖሩ ትዕቢተኞችን እኔ ተበቅዬ አጠፋቸዋለሁ ብሏልና፥ ከእርሱ አስቀድሞ የነበሩ ኃጥኣንን እንዳጠፋቸው በጊዜው ይበቀለዋል።"
                        },
                        {
                            "verse": 21,
                            "text": "ክፉዎችም ክፉ እንደ አደረጉ ፍዳቸውን ይቀበላሉ።"
                        },
                        {
                            "verse": 22,
                            "text": "በጎ አድራጊዎችን ግን በጎነት ከእግዚአብሔር ዘንድ ትከተላቸዋለች።"
                        },
                        {
                            "verse": 23,
                            "text": "ኢያሱ አምስቱን የከነዓን ነገሥታትን በአንዲት ቀን በአንዲት ዋሻ እንደ አጠፋቸው፥ ሠራዊቶቻቸውንም ያጠፋቸው ዘንድ በጸሎቱ ፀሐይን በገባዖን እንደ አቆመ፥ የኤዌዎንንና የከናኔዎንን፥ የፌርዜዎንንና የኬጤዎንን፥ የኢያቡሴዎንንም ሠራዊት እስኪያጠፋቸው ድረስ ፀሐይ በሰማይ መካከል ቆሟልና በአንድ ጊዜ ሃያ ሺህ ያህል ሰውም እንደ ገደለ፥ እነርሱንም እንደ ገደላቸው፥ እግር ከአንገትም አድርጎ እንደ አሰራቸው፥ በዋሻም በጦር እንደ ገደላቸው፥ ደንጊያም እንደ ገጠመባቸው፥"
                        },
                        {
                            "verse": 24,
                            "text": "በክፉ ሥራቸው እግዚአብሔርን የሚያሳዝኑትንም ሰዎች እንደዚህ ያለ መከራ ያገኛቸዋል።"
                        }
                    ]
                }
            ]
        },
        {
            "chapter": 9,
            "sections": [
                {
                    "title": null,
                    "verses": [
                        {
                            "verse": 1,
                            "text": "እግዚአብሔር ያይደለህ አንተ ደካማ ሰው ሆይ! ለምን ትኰራለህ? ዛሬ ሰው ነህ፤ ነገም መሬትና ዐመድ ነህ፤ በመቃብርህም ትልና ብስባሽ ትሆናለህ።"
                        },
                        {
                            "verse": 2,
                            "text": "ዳግመኛም አንተንና የአንተን ሥራ የሚሠሩትን ሲኦል ትከተላቸዋለች፤ የአንተ መምህር አባታችን አዳምን ስለ አሳተ የዐለምን ሁሉ ኀጢአት ወደ ራሱ የሚመልስ ሰብልያኖስ ነውና፤"
                        },
                        {
                            "verse": 3,
                            "text": "ራሱንም በማኵራትና ልቡናውን በማደንደን ለፈጣሪው ሥራ መስገድን እንቢ ብሏልና።"
                        },
                        {
                            "verse": 4,
                            "text": "አንተም እንደ መምህርህ ለፈጣሪህ ለእግዚአብሔር መስገድን እንቢ ብለሃል።"
                        },
                        {
                            "verse": 5,
                            "text": "አንተም ፈጣሪያቸው እግዚአብሔርን የማያውቁት የቀደሙህ እንደ ሄዱት ትሄዳለህ፤"
                        },
                        {
                            "verse": 6,
                            "text": "በምድር ስለ ሠሩት ስለ ክፉ ሥራቸው እንደ ተበቀላቸውና ወደ ሲኦል እንደ ወረዱ፥"
                        },
                        {
                            "verse": 7,
                            "text": "አንተም እንደ እነርሱ ወደ ገሃነም ትወርዳለህ።"
                        },
                        {
                            "verse": 8,
                            "text": "ቍጣውንም አነሣሥተሃልና፥ በአምስቱም መንግሥታት ላይ ሥልጣንን የሰጠህ እግዚአብሔርን ማምለክ ቸል ብለሃልና፥ ከእግዚአብሔር እጅ የምታመልጥ ይመስልሃልን?"
                        },
                        {
                            "verse": 9,
                            "text": "ፈቃዱንም ታደርግ እንደ ሆነ፥ አታደርግም እንደ ሆነ መረመረህ፤ በምድርም መንገድህን ብታሣምር እግዚአብሔር መንገድህን ያከናውንልሃል፤ እጅህንም ያኖርህበትን ሁሉ ያከናውንልሃል፤ ይባርክልሃልም፤ ጥንተ ጠላቶችህንና የዕለት ጠላቶችህንም ያስገዛልሃል።"
                        },
                        {
                            "verse": 10,
                            "text": "በመውጣትህና በመግባትህ፥ በሆድህም ፍሬ፥ በመንጋዎችህና በድልቦችህም፥ በጣቶችህም በአመለከትህበት ሥራ ሁሉ፥ በልብህም ባሰብኸው ሁሉ ደስ ይልሃል፤ እንዲህ ታደርግ ዘንድ፥ ትሠራና ትተክል፥ ታፈርስም ዘንድ ከእግዚአብሔር ዘንድ ሥልጣን ተሰጥቶሃልና ሁሉ ይታዘዝልሃል።"
                        },
                        {
                            "verse": 11,
                            "text": "ነገር ግን የእግዚአብሔርን ቃልና ሕግ መስማትን እንቢ ብትል፥ በፍርዱም ባትኖር ፍርዱ ሁሉ እውነት ነውና ከአንተ አስቀድሞ እንደ ነበሩ፥ በሚገባም እግዚአብሔርን እንደማያመልኩት፥ በቀና ፍርዱም ጸንተው እንዳላመኑ ወንጀለኞች ከእግዚአብሔር እጅ የምታመልጥበት የለም።"
                        },
                        {
                            "verse": 12,
                            "text": "ከፊቱም የሚሰወር የለም፤ ነገር ግን ሁሉ በፊቱ ፈጽሞ የተገለጠ ነው።"
                        },
                        {
                            "verse": 13,
                            "text": "የነገሥታቱን ሥልጣን የሚይዝና የኀይለኞችን ዙፋን የሚገለብጥ እርሱ ነው።"
                        },
                        {
                            "verse": 14,
                            "text": "የተዋረዱትንም ከፍ ከፍ የሚያደርግ፥ የወደቁትንም የሚያነሣ እርሱ ነው።"
                        },
                        {
                            "verse": 15,
                            "text": "የታሰሩትን የሚፈታ እርሱ ነው፤ የሞቱትንም የሚያስነሣ እርሱ ነው፤ የይቅርታ ጠል ከእርሱ ዘንድ ነውና ሥጋቸው የፈረሰና የበሰበሰ፥ እንደ ትቢያም የሆነ ሰዎችን በወደደ ጊዜ ያስነሣቸዋል።"
                        },
                        {
                            "verse": 16,
                            "text": "አሳዝነውታልና ክፉ ሥራ የሠሩ ሰዎችንም የደይን ትንሣኤን ያስነሣቸዋል፤ ይበቀላቸዋልም።"
                        },
                        {
                            "verse": 17,
                            "text": "በምድርም ዘራቸውን ያጠፋል፤ እነርሱ የእግዚአብሔርን ሕጉንና ሥርዐቱን ያፈረሱ ናቸውና፤"
                        },
                        {
                            "verse": 18,
                            "text": "የጻድቃን መንገድ ከኃጥኣን መንገድ ይልቅ ጭንቅ ነውና ኃጥኣን በጻድቃን ምክር ይኖሩ ዘንድ አይወድዱም።"
                        },
                        {
                            "verse": 19,
                            "text": "ሰማይ ከምድር የራቀ እንደ ሆነ እንደዚሁ የጻድቃን መንገድ ከኀጥኣን መንገድ የራቀ ነው።"
                        },
                        {
                            "verse": 20,
                            "text": "የኃጥኣን መንገድ ግን የቅሚያና የክፋት፥ የዐመፅና የዝሙት፥ የስስትና የክዳት ነው፤ በዐመፅም መስከርና የሰውን ገንዘብ መቀማት ነው።"
                        },
                        {
                            "verse": 21,
                            "text": "የሰውን ደም ወደ ማፍሰስ ፈጥኖ መሔድ፥ በማይጠቅም ጥፋት ማድረግ፥ ድሃአደጉን ማስለቀስ፥ ደምንና ሞቶ ያደረውን መብላት፥ የግመልና የእሪያም ሥጋ መብላት፥ ወደ አራስና ሳትነጻ በደሟ ወዳለች ሴት መሔድ ነው።"
                        },
                        {
                            "verse": 22,
                            "text": "ይህም ሁሉ የኃጥኣን ሥራ ወደ ዘለዓለም ጥፋትና ቅጣት የሚወስድ ሰፊ መንገድና የተዘረጋ የሰይጣን ወጥመድ ነው።"
                        },
                        {
                            "verse": 23,
                            "text": "ጠባብና ቀጭን የምትሆን የጻድቃን ጎዳና ግን ወደ ሕይወት፥ ወደ የዋህነትና ወደ ትሕትናም፥ ወደ ፍቅርና ሰላም፥ ወደ ጾምና ጸሎት፥ ወደ ሥጋም ንጽሕና፥ ከማይጠቅም፥ አባላ የተመታውንና ሞቶ ያደረውን ከመብላት፥ ወደ ጐልማሳ ሚስት ከመሔድና ከዝሙትም ወደ መጠበቅ የምትወስድ ናት።"
                        },
                        {
                            "verse": 24,
                            "text": "ኀጢአተኞች ሰዎች ይኸን ሁሉ ያደርጋሉና በሕግ ከአልታዘዘ ከተጠላ ሥራ ሁሉና ርኩስ መብልን ከመብላት፥ እግዚአብሔርም ከማይወደው ሥራ ሁሉ ይጠበቃሉ።"
                        },
                        {
                            "verse": 25,
                            "text": "ጻድቃን እግዚአብሔር ከማይወደው መንገድ ሁሉ ይርቃሉ።"
                        },
                        {
                            "verse": 26,
                            "text": "እርሱም ይወድዳቸዋል፤ ከመከራቸውም ሁሉ እንደ አደራ ገንዘብ ይጠብቃቸዋል፤ ያድናቸዋልም።"
                        },
                        {
                            "verse": 27,
                            "text": "ኃጥኣንን ግን ሰይጣን ይገዛቸዋል። ሕጉንና ሥርዐቱን፥ የሚወደውንም ሁሉ ይጠብቃሉና።"
                        }
                    ]
                }
            ]
        },
        {
            "chapter": 10,
            "sections": [
                {
                    "title": null,
                    "verses": [
                        {
                            "verse": 1,
                            "text": "እናንተም ነገሥታቱና መኳንንቱ በሰይጣን ጎዳና አትሂዱ። ነገር ግን የፈጠራችሁን፥ እስከ ዛሬም ድረስ የጠበቃችሁን እግዚአብሔርን ፍሩት።"
                        },
                        {
                            "verse": 2,
                            "text": "ሁሉንም በሚገዛ በእግዚአብሔር ሕግና ትእዛዝ ጸንታችሁ ኑሩ።"
                        },
                        {
                            "verse": 3,
                            "text": "የእስራኤል ልጆች የኬጤዎንንና የከናኔዎንን፥ የፌርዜዎንንም ሀገር ይወርሱ ዘንድ ወደ አማሌቅ በመጡ ጊዜ የሴፎር ልጅ ባላቅ፥"
                        },
                        {
                            "verse": 4,
                            "text": "በለዓምን፥ “አንተ የረገምኸው የተረገመ፥ የመረቅኸውም የተመረቀ ነውና ትረግምልኝ ዘንድ ና፤ እኔም የሚያከብርህን ብዙ ወርቅና ብር እሰጥሃለሁ” ብሎታልና።"
                        },
                        {
                            "verse": 5,
                            "text": "በለዓምም የጥንቆላውን ዋጋ ተስፋ አድርጎ መጣ፤ የሴፎር ልጅ ባላቅም የእስራኤል ልጆች የሰፈሩበትን ቦታ አሳየው፤"
                        },
                        {
                            "verse": 6,
                            "text": "ሟርቱንም አደረገ፤ መሥዋዕቱንም ሠዋ፤ የሰቡትንም ላሞችንና በጎችን አረደ፤ የእስራኤልንም ልጆች ይረግማቸው ዘንድ ወደደ።"
                        },
                        {
                            "verse": 7,
                            "text": "እግዚአብሔር ግን ይረግማቸው ዘንድ አልወደደም፤ ርግማንን ወደ ምርቃት በቃሉ መለሳት እንጂ።"
                        },
                        {
                            "verse": 8,
                            "text": "እንዲህም አለ፥ “አንተ እግዚአብሔር የመረጠው ሕዝብ ነህና፥ ከሰማይ የሚመጣ የፍቁር ማደሪያም ነህና የሚመርቁህ የተመረቁ ይሁኑ፤ የሚረግሙህም የተረገሙ ይሁኑ” አለ።"
                        },
                        {
                            "verse": 9,
                            "text": "ከዚህም በኋላ በፊቱ በመረቃቸው ጊዜ የሴፎር ልጅ ባላቅ አዘነ፤ ፈጽሞም ተቈጣ፤ ይረግማቸውም ዘንድ አዘዘ።"
                        },
                        {
                            "verse": 10,
                            "text": "በለዓምም፥ “እግዚአብሔር የመረቀው ወገን ወደዚህ ሀገር መጥትዋልና እግዚአብሔር የመረቃቸውን እኔ አልረግምም” አለው።"
                        },
                        {
                            "verse": 11,
                            "text": "የሴፎር ልጅ ባላቅም በለዓምን አለው፥ “እኔ ትረግምልኝ ዘንድ ወድጄ ነበር፤ አንተ ግን አልረገምኻቸውም፤ በፊቴም ፈጽመህ መረቅኻቸው፤ አንተም ብትረግምልኝና ስጠኝ ብትለኝ እኔ ቤት ሙሉ ወርቅና ብር በሰጠሁህ ነበር፤ አንተ ግን ፈጽመህ መረቅኻቸው፤ ለእኔም በጎ አላደረግህም፤ እኔም ለአንተ በጎ ነገር አላደርግም።”"
                        },
                        {
                            "verse": 12,
                            "text": "በለዓምም፥ “እግዚአብሔር በአንደበቴ ያደረገውን ቃል እርሱን እናገራለሁ እንጂ እኔስ የእግዚአብሔርን ቃል ቸል ማለትና መተላለፍ አልችልም።"
                        },
                        {
                            "verse": 13,
                            "text": "እኔስ ከነፍሴ ገንዘብን አልወድድም፤ ገንዘብን ብወድ የተመረቀ ወገንን እንዳልረግም እግዚአብሔር ይቈጣኛልና” አለ።"
                        },
                        {
                            "verse": 14,
                            "text": "እግዚአብሔር አባታቸው ያዕቆብን፥ “የሚመርቁህ የተመረቁ ይሁኑ፤ የሚረግሙህም የተረገሙ ይሁኑ” ብሎታልና፤"
                        },
                        {
                            "verse": 15,
                            "text": "የሚመርቅህም ሁሉ የተመረቀ ነው፤ ያለ ፍርድም የሚረግምህ የተረገመ ነው፤ እግዚአብሔር አንተን ይወድህ ዘንድ ጎዳናህንና ሥራህን አከናውን።"
                        },
                        {
                            "verse": 16,
                            "text": "እግዚአብሔርንም በክፋታቸው እንዳሳዘኑት፥ እርሱም ቸል እንዳላቸው እንደ ቀደሙ ሰዎች አትሁን፤ በጥፋት ውኃም ያጠፋቸው አሉ።"
                        },
                        {
                            "verse": 17,
                            "text": "በጠላቶቻቸውም እጅ ያጠፋቸው አሉ፤ መከራ ያጸኑባቸው ክፉዎች ጠላቶችን አምጥቶ ነገሥቶቻቸውን ከካህናቶቻቸውና ከነቢያቶቻቸው ጋራ ማረኳቸው።"
                        },
                        {
                            "verse": 18,
                            "text": "ወደማያውቁት ወደ ባዕድ ሀገርም አደረሷቸው፤ ፈጽመውም ማረኳቸው፤ ገረፉአቸውም፤ ሀገራቸውንም አጠፉ።"
                        },
                        {
                            "verse": 19,
                            "text": "የቅድስቲቱን ከተማ አጥሯንና ቅጥሯን አፍርሰዋልና ኢየሩሳሌምን እንደ እርሻ አደረጓት።"
                        },
                        {
                            "verse": 20,
                            "text": "ካህናቱም ተማረኩ፤ ሕጉም ፈረሰ፤ አርበኞችም በጦር ወደቁ።"
                        },
                        {
                            "verse": 21,
                            "text": "ባልቴቶችም ተማረኩ፤ ለሞቱ ባሎቻቸውም አላለቀሱም፤ ተማርከዋልና ለራሳቸው አለቀሱ፤"
                        },
                        {
                            "verse": 22,
                            "text": "ሕፃናትም አለቀሱ፤ ሽማግሎችም አፈሩ፤ የሽማግሌውንና የሽበታሙን ፊት አልራሩም።"
                        },
                        {
                            "verse": 23,
                            "text": "ለቆንጆዎችና በሕግ ላሉም አልራሩም፤ በአገራቸው ያገኙትንም ሁሉ አጠፉ፤ ቤተ መቅደስን አስቀድሞ ያፈርስ ዘንድ በወደደ ጊዜ እግዚአብሔር ወገኖቹን ተቈጥትዋልና ወደማያውቁት ወደ ባዕድ ሀገር ማርከው ወሰዷቸው።"
                        },
                        {
                            "verse": 24,
                            "text": "ስለዚህም እግዚአብሔር የእስራኤልን ልጆች ቸል ባላቸው ጊዜ እግዚአብሔር ኢየሩሳሌምን እንደ እርሻ እንድትታረስ አደረጋት፤ ሁልጊዜ ፈጣሪያቸውን ያሳዝኑታልና።"
                        },
                        {
                            "verse": 25,
                            "text": "እርሱ ግን በምንም አንድ ጊዜ አላጠፋቸውም፤ ስለ አባቶቻቸው ይራራላቸዋልና የሚራራላቸው ስለ ራሳቸው አይደለም። በእውነት የነገሡ፥ በፈጣሪያቸውም ፊት በቀና ሕግ ጸንተው የኖሩ አባቶቻቸውን አብርሃምንና ይስሐቅን ያዕቆብንም ይወዳቸዋልና ነው እንጂ።"
                        },
                        {
                            "verse": 26,
                            "text": "እርሱም እጥፍ በሆነ ክብር ላይ ሾማቸው፤ በሰማይና በምድር ያለ ሁለት መንግሥትንም አገኙ።"
                        },
                        {
                            "verse": 27,
                            "text": "እንዲሁም በሚያልፍ በዚህ ዓለም የምትኖሩ እናንተ ነገሥታቱና መኳንንቱ በሚገባ ሥራ ጸንተው የኖሩ ከእናንተ አስቀድሞ የነበሩ አባቶቻችሁ መንግሥተ ሰማያትን እንደ ወረሱ፥ ስማቸው ለልጅ ልጅ ያማረ እንደ ሆነ አስቧቸው።"
                        },
                        {
                            "verse": 28,
                            "text": "አንተም መንግሥትህን ያቀናልህ ዘንድ መልካም አኑዋኑዋራቸው እግዚአብሔርን እንዳገለገሉት ከአንተ አስቀድሞ እንደ ነበሩ እንደ ደጋጎች ነገሥታት ስምህን መልካም ያደርግልህ ዘንድ ሥራህን አቅና።"
                        }
                    ]
                }
            ]
        },
        {
            "chapter": 11,
            "sections": [
                {
                    "title": null,
                    "verses": [
                        {
                            "verse": 1,
                            "text": "የእግዚአብሔርን ሰው ሙሴን አስበው፤ በጸሎቱና በትሕትናው ይህን ያህል ሕዝቡን ሲጠብቅ አልተበሳጨም፥ አላጠፋምም፤ ነገር ግን ላሙትና እግዚአብሔርም በአንድ ጊዜ ያጠፋቸው ዘንድ ለወደደ ለወንድሙና ለእኅቱ በየዋህነቱ በእግዚአብሔር ዘንድ ኀጢአታቸውን እንዲህ ሲል አስተሰረየላቸው፥ “አቤቱ ወገኖችህ በፊትህ በድለዋልና ወገኖችህን ይቅር በል፤ ቸልም አትበል፥"
                        },
                        {
                            "verse": 2,
                            "text": "በፊትህ በድያለሁና ኀጢአተኛ የምሆን እኔን ባርያህን ይቅር በለኝ፤ አንተ መሓሪ ነህና፥ ይቅር ባይም ነህና ለእነርሱም አስተስርይላቸው።”"
                        },
                        {
                            "verse": 3,
                            "text": "እንደዚህም ሙሴ ለአሙት አስተሰረየላቸው።"
                        },
                        {
                            "verse": 4,
                            "text": "ስለዚህም የዋህ ተባለ።"
                        },
                        {
                            "verse": 5,
                            "text": "እግዚአብሔርም ከወንድሞቹ ከሌዋውያኑ ልጆች ሁሉ ይልቅ እጅግ ወደደው፤ ካህናቱንም ይሾማቸዋልና በእነርሱ ዘንድ እንደ እግዚአብሔር አስመሰለው።"
                        },
                        {
                            "verse": 6,
                            "text": "የተደፋፈሩ የቆሬን ልጆች ግን በምድር በታች አሰጠማቸው፤ በሥጋና በነፍስ ሕያዋን ሳሉ ከከብቶቻቸውና ከድንኳኖቻቸው ጋራ ወደ ሲኦል አወረዳቸው፤ ፈጣሪው እግዚአብሔርን ወድዶታልና ከትእዛዙም አልወጣምና የተናገረው ቃል ሁሉ እንደ እግዚአብሔር ቃል ይደረግለት ነበር።"
                        },
                        {
                            "verse": 7,
                            "text": "አንተም እንዲሁ የእግዚአብሔርን ትእዛዝ ባትተላለፍ እግዚአብሔር ፈቃድህን ያደርግልሃል፤ ነገርህንም ይወድልሃል፤ መንግሥትህንም ይጠብቅልሃል።"
                        },
                        {
                            "verse": 8,
                            "text": "ከሙሴ ትእዛዝ የወጡ የቆሬና የአሳፍ ልጆችም ለእግዚአብሔር ልቡናችሁን አቅኑ ስላላቸው በእርሱ አንጐራጐሩ።"
                        },
                        {
                            "verse": 9,
                            "text": "“እኛስ በምስክሩ ድንኳን የክህነት ሥራ የምንሠራ የሌዊ ልጆች አይደለንምን?” አሉት።"
                        },
                        {
                            "verse": 10,
                            "text": "ያጥኑም ዘንድ ጥናቸውን ያዙ፤ ሄደውም አጠኑ፤ እግዚአብሔር ግን ጸሎታቸውን አልተቀበለም፤ በጥናቸው እሳትም ተቃጠሉ፤ በእሳት እንደሚቀልጥ ሰምም ቀለጡ፤ ከእነርሱም አንድ ሰው ስንኳ አልቀረም፤ “በሰውነታቸው መቃጠል ጥናቸው ከብሯል” ብሏልና በእግዚአብሔር ትእዛዝ ወደ እግዚአብሔር ማደሪያ ከገቡት ከጥናቸው በቀር ልብሶቻቸውና አጥንቶቻቸው አልቀሩም።"
                        },
                        {
                            "verse": 11,
                            "text": "ስለዚህም እግዚአብሔር ሙሴንና አሮንን እንዲህ አላቸው፥ “ጥናቸውን ወደ ድንኳን ሰብስቡ፤ ከውጭ ጀምሮ እስከ ውስጥ ድረስ ሁሉን ላዘጋጀሁለት ለቤቴ መሣሪያ ይሁን።”"
                        },
                        {
                            "verse": 12,
                            "text": "የተቀደሰች የድንኳንዋንም መሣሪያ አዘጋጀ፤ መክደኛውንና ቀለበቱን፥ የኪሩቤልን ሥዕልና ባሕሩን አዘጋጀ።"
                        },
                        {
                            "verse": 13,
                            "text": "ሰኑንና መጋረጃውን፥ ስክተቱንና የድንኳኑን ዙሪያ ዕድሞ፥ ጋኖችንና በምስክሩ ድንኳን የሚሠዉበት መሠዊያውን ሠራ።"
                        },
                        {
                            "verse": 14,
                            "text": "የፈቃዱን መሥዋዕትና የሰላሙን መሥዋዕት፥ የስእለቱንና የኀጢአቱን መሥዋዕት፥ የማታውንና የጧቱንም መሥዋዕት ሠዉ።"
                        },
                        {
                            "verse": 15,
                            "text": "ሥራ ይሠሩባት ዘንድ በምስክሩ ድንኳን ለሙሴ ያዘዘውን ሁሉ አዘዛቸው።"
                        },
                        {
                            "verse": 16,
                            "text": "ማርና ወተትን የምታስገኝ፥ ለአብርሃም የማለለትን፥ ያባቶቻቸውን ርስት ይሰጣቸው ዘንድ ተስፋ በሰጣቸው በፈጣሪያቸው በእግዚአብሔር በሕጉ ድንኳን ውስጥ ስሙ በእነርሱ ይመሰገን ዘንድ ለአምላካቸው መገዛትን አላቃለሉም።"
                        },
                        {
                            "verse": 17,
                            "text": "ለይስሐቅ ማለለት፤ ለያዕቆብም አምልኮቱን አጸናለት።"
                        },
                        {
                            "verse": 18,
                            "text": "በምስክሩ ድንኳንም ለሙሴና ለአሮን አጸናላቸው፥"
                        },
                        {
                            "verse": 19,
                            "text": "በኢየሩሳሌም በድንኳኑና ሰሎሞን በሠራው ቤተ መቅደስ የእግዚአብሔር ማደሪያ፥ የልዑልም የስሙ ማረፊያ፥ የእስራኤልም ቅዱስ ማደሪያ እስኪሆን ድረስ ለሳሙኤልና ለኤልያስ አምልኮቱን አጸናላቸው።"
                        },
                        {
                            "verse": 20,
                            "text": "በየዋህነት ለሚኖሩ ለካህናቱ የሚገለጥባት መለመኛና የኀጢአት ማስተስረያ ናትና።"
                        },
                        {
                            "verse": 21,
                            "text": "ፈቃዱንም ለሚያደርጉ ሰዎች ልመናቸውን የሚሰማባት ቦታ ናት።"
                        },
                        {
                            "verse": 22,
                            "text": "የእስራኤልም ቅዱስ የእግዚአብሔር ሕጉ የሚሠራባት ናትና።"
                        },
                        {
                            "verse": 23,
                            "text": "ለእስራኤል ቅዱስ ለእግዚአብሔር በጎ መዓዛ ሊሆን መሥዋዕት የሚሠዋባት፥ ዕጣንም የሚታጠንባት ናትና።"
                        },
                        {
                            "verse": 24,
                            "text": "በምስክሩ ድንኳን ውስጥም ይቅር በሚልበት በመክደኛው ላይ ሆኖ ይናገር ነበር፤ ለመረጣቸው ለያዕቆብ ልጆች፥ በእግዚአብሔር በሕጉና በትእዛዙ ጸንተው ለሚኖሩ ለቅዱሳኑም የእግዚአብሔር ብርሃኑ ይገለጥላቸው ነበር።"
                        },
                        {
                            "verse": 25,
                            "text": "የሚገዳደሩ ግን ምድር እንዳሰጠመቻቸው እንደ ቆሬ ልጆች ይሆናሉ፤ እንዲሁም ኃጥኣን እስከ ዘለዓለም ድረስ መውጫ ወደሌላት ወደ ገሃነም እሳት ይገቡ ዘንድ አላቸው።"
                        }
                    ]
                }
            ]
        },
        {
            "chapter": 12,
            "sections": [
                {
                    "title": null,
                    "verses": [
                        {
                            "verse": 1,
                            "text": "በድንኳኑ ውስጥ ያዘዛችሁን ያልጠበቃችሁ፥ ከራሳችሁም ፈቃድ በቀር ፈቃዱን ያላደረጋችሁ የእስራኤል ኀያላን ወዮላችሁ! ይኸውም ትዕቢትና ትዝኅርት፥ ዝሙትና ስስት፥ ስካርና መጠጥ፥ በሐሰትም መማል ነው።"
                        },
                        {
                            "verse": 2,
                            "text": "ስለዚህም ቍጣዬ በእሳት ፊት እንደ አለ ገለባ በእናንተ ላይ ይነድዳል፤ ተራራውንም እንደሚያቃጥል እሳት፥ የደቀቀውንም ትቢያ ከምድር አፍሶ ከሥራው የተነሣ ፍለጋው ወደማይገኝበት ወደ ሰማይ እንደሚበትነው፥ እንደ ዐውሎ ነፋስ፥"
                        },
                        {
                            "verse": 3,
                            "text": "እንዲሁ ክፋትን የሚሠሩአትን ሁሉ አጠፋቸዋለሁ ይላል የእስራኤል ቅዱስ እግዚአብሔር። ሁሉን የሚገዛ እግዚአብሔርንም አስቡት፤ የሚሳነውም የለም።"
                        },
                        {
                            "verse": 4,
                            "text": "የሚወድዱትንም ይወድዳቸዋል፤ በትእዛዙም የሚሄዱትን በደላቸውንና ኀጢአታቸውን ያስተሰርይላቸዋል፤ በአለማመንም ደንቆሮዎችና የልብ ፈዛዞች አትሁኑ።"
                        },
                        {
                            "verse": 5,
                            "text": "ልቡናችሁንም ለእግዚአብሔር የቀና አድርጉ፤ ነፍሳችሁን ታድኑ ዘንድ በእርሱ እመኑ፤ በመከራችሁም ቀን ከጠላታችሁ እጅ አድናችኋለሁ።"
                        },
                        {
                            "verse": 6,
                            "text": "በምትጠሩኝም ጊዜ እነሆ ከእናንተ ጋር አለሁ እላችኋለሁ፤ ከጠላቶቻችሁም እጅ አድናችኋለሁ፤ በእኔም አምናችኋልና፥ ትእዛዜንም አድርጋችኋልና፥ ከሕጌም አልወጣችሁምና፥ እኔ የምወደውን ወዳችኋልና በመከራችሁ ቀን ቸል አልላችሁም ይላል ሁሉን የሚገዛ እግዚአብሔር።"
                        },
                        {
                            "verse": 7,
                            "text": "የሚወድዱትንም ይወድዳቸዋል፤ ርኅሩህና ይቅር ባይ ነውና፥ ትእዛዙን የሚጠብቁትን ይጠብቃቸዋል።"
                        },
                        {
                            "verse": 8,
                            "text": "ቍጣውንም ብዙ ጊዜ ይመልስላቸዋል፤ ሥጋዊና ደማዊ እንደ ሆኑ የሚያውቃቸው ስለ ሆነ ይቅር ባይ ነውና፥ በመቅሠፍቱ ሁሉ አያጠፋም፤ ነፍሳቸውም ከሥጋቸው በተለየች ጊዜ ወደ መሬትነታቸው ይመለሳሉ።"
                        },
                        {
                            "verse": 9,
                            "text": "ካለመኖር ፈጥሯቸዋልና፥ ካለመኖር ያመጣቸው ዘንድ እግዚአብሔር እስኪወድ ድረስ የሚኖሩበትን ቦታ አያውቁም፤ ዳግመኛም እርሱ ነፍሳቸውን ወሰደ፤ የመሬት ባሕርይንም ወደ መሬትነቱ መለሰ።"
                        },
                        {
                            "verse": 10,
                            "text": "ዳግመኛም ፈቃዱ ካለመኖር ወደ መኖር ያመጣቸዋል።"
                        },
                        {
                            "verse": 11,
                            "text": "እግዚአብሔርን የካደ ጺሩጻይዳን ግን በእግዚአብሔር ፊት መታበይን አበዛ፤ እስከ ወደደባትም ቀን ድረስ በተወው ጊዜ ራሱን ከፍ ከፍ አደረገ።"
                        },
                        {
                            "verse": 12,
                            "text": "እንዲህም አለ፥ “ዘመኔ እንደ ሰማይ ዘመን ሆነ፤ ፀሐይንም የማወጣ እኔ ነኝ፤ እስከ ዘለዓለምም ድረስ አልሞትም።”"
                        },
                        {
                            "verse": 13,
                            "text": "ይህንም ነገር ተናግሮ ሳይጨርስ ስሙ ጥልምያኮስ የሚባል መልአከ ሞት ወርዶ ልቡን መታው፤ በዚያችም ሰዓት ሞተ፤ ፈጣሪውን አላመሰገነውምና ከትዕቢቱ ብዛት፥ ከሥራውም ክፋት የተነሣ ከአማረ ኑሮው ተለይቶ ጠፋ።"
                        },
                        {
                            "verse": 14,
                            "text": "የከለዳውያን ንጉሥ ሠራዊት ግን ሊወጉት ወድደው፥ ከከተማውና ከአገሩ አደባባይ ውጭ ሰፍረው ሳሉ በሞተ ጊዜ ወጥተው ሀገሩን አጠፉ፤ ከብቱንም ሁሉ ዘረፉ፤ ከቅጥር እስከሚጠጋ ወንድ ድረስ አላስቀሩም።"
                        },
                        {
                            "verse": 15,
                            "text": "ገንዘቡን ሁሉ ዘረፉ፤ ቈሳቍሱንም ወሰዱ፤ ከተማውንም በእሳት አቃጥለው ወደ ሀገራቸው ተመለሱ።"
                        }
                    ]
                }
            ]
        },
        {
            "chapter": 13,
            "sections": [
                {
                    "title": null,
                    "verses": [
                        {
                            "verse": 1,
                            "text": "የአመኑ እሊያ አምስቱ የመቃቢስ ልጆች ግን ለጣዖት የተሠዋውን መሥዋዕት መብላትን እንቢ ብለው ሰውነታቸውን ለሞት ሰጡ።"
                        },
                        {
                            "verse": 2,
                            "text": "ይህ ዓለም እንደሚያረጅና እንደሚያልፍ፥ ተድላውም ለዘለዓለም እንደማይኖር ዐውቀው በሰማይ ከአለው እሳት ይድኑ ዘንድ ሰውነታቸውን ለእሳት ሰጡ።"
                        },
                        {
                            "verse": 3,
                            "text": "ሰውን ከመገዳደር እግዚአብሔርን መገዳደር እንደሚከፋ፥ ከንጉሥም ቍጣ የእግዚአብሔር ቍጣ እንደሚከፋ አውቀዋልና።"
                        },
                        {
                            "verse": 4,
                            "text": "“አቤቱ፥ በምድር ላይ ብዙ ዘመን ከመኖር በገነት አንዲት ቀን ደስ መሰኘት ይሻላል፤ ከብዙ ዘመኖችም የአንዲት ሰዓት ይቅርታህ ይሻላል፤"
                        },
                        {
                            "verse": 5,
                            "text": "የእኛ የሰዎች ዘመናችን ምንድን ነው? እንደ ጥላ የሚያልፍ፥ በእሳት ዳርም እንደ አለ ሰም አይደለምን?"
                        },
                        {
                            "verse": 6,
                            "text": "አቤቱ አንተ ግን ለዘለዓለም ትኖራለህ፤ ዘመንህም የማይፈጸም ነው፤ ስም አጠራርህም ለልጅ ልጅ ነው።”"
                        },
                        {
                            "verse": 7,
                            "text": "የመቃቢስ ልጆችም ይኸንና የሚመስለውን ሁሉ ዘመሩ፤ በእግዚአብሔር መታመንን መረጡ፤ ርኩስ መሥዋዕትን መብላትንም እንቢ አሉ፤"
                        },
                        {
                            "verse": 8,
                            "text": "ስለዚህም ሙታን እንደሚነሡ፥ ከትንሣኤም በኋላ ፍርድ እንደሚፈረድ ዐውቀው ስለ እግዚአብሔር ብለው ሰውነታቸውን ለሰማዕትነት ሰጡ።"
                        },
                        {
                            "verse": 9,
                            "text": "የሙታንን ትንሣኤ የማታውቁና የማታምኑ ሰዎች! ከዚች ከምታልፍ ከምድራዊት ሕይወታቸው ይልቅ ኋለኛዪቱ ሕይወታቸው እንደምትበልጥ ዐውቀው ሰውነታቸውን በአንድነት ለሞት ከሰጡና ወንድማማችነታቸው ከአማረ ከእነዚህ ከአምስቱ ሰዎች የተነሣ ዕወቁ፤"
                        },
                        {
                            "verse": 10,
                            "text": "ሁሉ እንዲያልፍ ዐውቀው ስላመኑበት፥ ለጣዖትም ስላልሰገዱ፥ የሞተውንና የረከሰውንም መሥዋዕት ስላልበሉ፥ ከእግዚአብሔር ምስጋናን ያገኙ ዘንድ ሰውነታቸውን ለሞት ሰጡ።"
                        },
                        {
                            "verse": 11,
                            "text": "ስለዚህም በኋለኛዪቱ ቀን በነፍስና በሥጋ ደስ እንደሚያሰኛቸው ዐውቀው ሚስትና ልጆች እያሏቸው የዚህን ዓለም ጣዕምና የሞትን ምሬት አላወቁም፤ በኋለኛዪቱም ቀን በነፍስና በሥጋ ትንሣኤ እንዲደረግ ዐውቀው ሰውነታቸውን ለሞት ሰጡ።"
                        },
                        {
                            "verse": 12,
                            "text": "የእግዚአብሔርን ሥርዐት የጠበቁ ሕማምና ኀዘን፥ ሞትም በሌለበት በሚመጣው ዓለም ለልጅ ልጅና ለረጅም ዘመን፥"
                        },
                        {
                            "verse": 13,
                            "text": "የእግዚአብሔርን ቃል ከአመኑ ደጋግ ነገሥታትና መኳንንት ጋር እንደሚነግሡ ዐውቀው፥ ኋላም የሚደረገውን በልቡናቸው አይተው፥ በእሳት መካከል እንደ ሰም ሰውነታቸውን ለሞት ሰጡ።"
                        },
                        {
                            "verse": 14,
                            "text": "ፊታቸውም ከፀሐይ ሰባት እጅ እንደሚያበራ፥ ሁሉም በነፍስና በሥጋ በሚነሣ ጊዜ በፍቅሩ ደስ እንደሚላቸው ተስፋ አድርገው ሰውነታቸውን ለሞት ሰጡ።"
                        }
                    ]
                }
            ]
        },
        {
            "chapter": 14,
            "sections": [
                {
                    "title": null,
                    "verses": [
                        {
                            "verse": 1,
                            "text": "የአይሁድና የሳምራውያን፥ የፈሪሳውያንና የሙታንን ትንሣኤ የማያምኑ የሰዱቃውያን ነገር እኔን እጅግ ያሳዝነኛል፤ ልቡናዬም ያውቀዋል። አይሁድ፦ እንብላ፤ እንጠጣም፤ ነገም እንሞታለን፤ በዚያም የምናየው የለም ይላሉ።"
                        },
                        {
                            "verse": 2,
                            "text": "ሳምራውያን ግን ሥጋችን ትቢያ ይሆናልና አይነሣም ይላሉ።"
                        },
                        {
                            "verse": 3,
                            "text": "ትንሣኤም በተደረገ ጊዜ የነፍሳችንን መነሣት እናምናለን። ነፍስ እንደ ነፋስ የማትታይና እንደ ነጐድጓድ ድምፅ ስለ ሆነች እነሆ እዚህ አለች የማይሏትና የማትታይ ስለ ሆነች ሥጋ ቢሞት አትሞትምና።"
                        },
                        {
                            "verse": 4,
                            "text": "ሥጋችን ግን በሁሉ ትታያለች፤ ዐመድና ትቢያም ትሆናለች። አውሬዎች ይበሏታልና፥ ትሎችም በመቃብር ይበሏታልና።"
                        },
                        {
                            "verse": 5,
                            "text": "እነዚያም የበሏት እንደ ሣር ይሆናሉና፥ እንዳልተፈጠሩም ትቢያ ይሆናሉና ዐመድ ይሆናሉ፤ ፍለጋቸውም አይገኝም። የፈረሱ ሥጋዎች የት ይገኛሉ?"
                        },
                        {
                            "verse": 6,
                            "text": "ፈሪሳውያንም እንዲህ ይላሉ፥ “የሙታንን መነሣት እናምናለን፤ ነገር ግን ነፍሳትን በምድር ያይደለ በሰማያት ሌላ ሥጋ ያለብሳቸዋል።”"
                        },
                        {
                            "verse": 7,
                            "text": "ሰዱቃውያንም እንዲህ ይላሉ፥ “ነፍሳችን ከሥጋችን ከወጣች በኋላ ከሞት አንነሣም፤ ለነፍስና ለሥጋም ትንሣኤ የላቸውም፤ ከሞትንም በኋላ አንነሣም።”"
                        },
                        {
                            "verse": 8,
                            "text": "ስለዚህም እጅግ ፈጽመው ይስታሉ፤ በእግዚአብሔርና በጌትነቱም ላይ ጽርፈትን ይናገራሉና የእነርሱ ነገር ያሳዝነኛል።"
                        },
                        {
                            "verse": 9,
                            "text": "የሚያጸድቃቸው እግዚአብሔርንም አላመኑትምና ለመዳን ተስፋ የላቸውም፤ ለመዳንና ከሙታን ለመነሣትም ተስፋ የላቸውም።"
                        },
                        {
                            "verse": 10,
                            "text": "አንተ ዕውር አይሁዳዊ ካለመኖር የፈጠረህን፥ እንደ ምራቅም ስትሆን ሰው ያደረገህን እግዚአብሔርን አላዋቂ ታደርገዋለህን? በምሳሌውና በመልኩ የፈጠረህ ነፍስህንና ሥጋህን አዋሕዶ ማስነሣት ይሳነዋልን?"
                        },
                        {
                            "verse": 11,
                            "text": "ከእግዚአብሔር እጅ አታመልጥምና እንደዚህ አታስብ፤ ሳትወድ ትነሣለህ፤ በሞትህም ጊዜ የተያዝህባት የሲኦል ገመድ በአንገትህ አለችና ሳትወድ ይፈረድብሃል።"
                        },
                        {
                            "verse": 12,
                            "text": "በአንገትህ የታሠረች ያች ገመድም በእናትህ ማኅፀን ከሲኦል ግንድ ለአንተ ትበቅላለችና። አንተም ባደግህ ጊዜ እርሷም ታድጋለችና።"
                        },
                        {
                            "verse": 13,
                            "text": "አንተም በሞትህ ጊዜ በአንገትህ ያኖሯታል፤ ግንዷንም በሳቧት ጊዜ እርስዋ ታመጣቸዋለች፤ ቅርንጫፎችዋንም ትስባለች።"
                        },
                        {
                            "verse": 14,
                            "text": "ኃጥኣን ሁሉ በአንገታቸው ገመድ እንዳለ በውስጧ ተይዘው አሉና።"
                        },
                        {
                            "verse": 15,
                            "text": "የኃጥኣንም ነፍሳት ሁሉ ከአሉበት ከሰማይ ዳርቻ ይመጣሉ፤ እንደዚሁም ገመድህ ነፍስህን ካለህበት ስባ አምጥታ ወደ ሲኦል ታገባሃለች።"
                        },
                        {
                            "verse": 16,
                            "text": "ሥጋህም ከነፍስህ ከተለየ በኋላ እንደ አባታችን እንደ አዳም ሥጋ ፍጹም ሆኖ በእግዚአብሔር በቸርነቱ ጠል ይነሣል። በዚያም በደልንና ኀጢአትን እንደ ሠራህ እንደ አለማመንህ ፍዳህን ትቀበላለህ።"
                        },
                        {
                            "verse": 17,
                            "text": "ሌላውን ብቻ የምታስት አይምሰልህ፤ ራስህም ትስታለህ፥ በስሕተትህም በመቃብር ትኖራለህ፤ ከእግዚአብሔርም ትእዛዝ ወጥተው ይስቱ ዘንድ የሙታን ትንሣኤ የለም ትላለህ።"
                        },
                        {
                            "verse": 18,
                            "text": "እንደ ሠራኸው ሥራህ ፍዳህን ይሰጥህ ዘንድ ያስነሣሃል እንጂ በትቢያና በዐመድ ውስጥ ማን ይተውሃል?"
                        },
                        {
                            "verse": 19,
                            "text": "ያንጊዜ ግን በነፋስ ውስጥ ያለ ነፋስ ባሕርይህም ቢሆን፥ በውኃ ውስጥ ያለ ውኃ ባሕርይህም ቢሆን፤ በመሬት ያለ መሬት ባሕርይህም ቢሆን፥ በእሳትም ውስጥ ያለ እሳት ባሕርይህም ቢሆን ይመጣል።"
                        },
                        {
                            "verse": 20,
                            "text": "በአንተ ያደረች፥ በጨለማ ቦታ የምትኖር ነፍስም ብትሆን ትመጣለች።"
                        },
                        {
                            "verse": 21,
                            "text": "በገነት በደስታ የሚኖሩ የጻድቃን ነፍሳትም ይመጣሉ።"
                        },
                        {
                            "verse": 22,
                            "text": "አንተም አይሁዳዊ፥ አንተም ሳምራዊ፥ አንተም ፈሪሳዊ፥ አንተም ሰዱቃዊ እስኪፈረድብህ ድረስ በጨለማ ትኖራለህ።"
                        },
                        {
                            "verse": 23,
                            "text": "ያንጊዜም ሰውን ስለ አሳትህ እንደ ሥራህ እግዚአብሔር እንደሚከፍልህ ታያለህ።"
                        },
                        {
                            "verse": 24,
                            "text": "እንዲህም ትላቸዋለህ፦ የሞቱ ሰዎች አይነሡም፤ ነገ እንሞታለንና እንብላ፤ እንጠጣም፤ በሙሴም ወንበር ተቀምጠህ በቃልህ የሙታን ትንሣኤ የለም ትላለህ።"
                        },
                        {
                            "verse": 25,
                            "text": "ስለዚህም የኦሪትን መጽሐፍ እያወቅህ፥ የመጻሕፍትንም ቃል እያስተማርህ ሳትህ፤ ሰውን ከምታስት ሳትማር በቀረህ ይሻል ነበር።"
                        },
                        {
                            "verse": 26,
                            "text": "በክፉ ትምህርትህና በማይጠቅም ቃልህ የእግዚአብሔርን ሕዝብ ከምታስክድ የመጻሕፍትን ቃል በአላወቅህ ይሻልህ ነበር።"
                        },
                        {
                            "verse": 27,
                            "text": "አንተ ግን እንደ ሥራህና እንደ ከንፈርህ ፍሬ ይሰጥሃል፤ እግዚአብሔር ፊት አይቶ አያዳላምና፥ በጎ ሥራንም ለሚያስተምሩ ለወዳጆቹ ከአዘጋጀው ጸጋ ይሰጣቸዋልና።"
                        },
                        {
                            "verse": 28,
                            "text": "አንተም ከሚፈረድብህ ከእግዚአብሔር እጅ የምታመልጥበት የለም፤ እንደ ሥራህም ይከፍልህ ዘንድ አለው፤ አንተና ያስተማርሃቸውም በአንድነት ይፈረድባችኋል።"
                        },
                        {
                            "verse": 29,
                            "text": "ሙታን እንደሚነሡም ዕወቅ፤ ሕጉን የጠበቁ ቢሆኑም ይነሣሉ፤ በመቃብር መቈየት አይችሉም፤ ዝናም በዘነመ ጊዜ ምድር ሣርን እንደምታወጣ ትእዛዙ ያወጣቸዋልና።"
                        },
                        {
                            "verse": 30,
                            "text": "ዝናም ምድርን ባጠገባት ጊዜ ርጥብ እንጨት ቅጠልን እንደምታወጣ፥ ስንዴም ፍሬን እንደምታፈራ፥ እህልም ዝርዝርን እንደምታስገኝ፥ እግዚአብሔርም ከወደደ ፍሬዋን ትከለክል ዘንድ እንደማትችል፥"
                        },
                        {
                            "verse": 31,
                            "text": "የፀነሰችም ሴት ምጥ በያዛት ጊዜ ማኅፀኗን መዝጋት፥ ሳትወልድም ማምለጥ እንደማትችል።"
                        },
                        {
                            "verse": 32,
                            "text": "ምድርም እንደዚሁ በእርስዋ የተሰበሰቡትን ታወጣለች፤ የእግዚአብሔርንም ቃል ከሰማች በኋላ ማኅፀንዋን መዝጋት አትችልም፥ ነገር ግን ከእግዚአብሔር የታዘዘ ጠል ወደ እርስዋ ይወርዳልና በአንድ ጊዜ ትወልዳቸዋለች።"
                        },
                        {
                            "verse": 33,
                            "text": "ሥጋዎችም ሬሳዎቻቸው በወደቁባቸው ቦታዎች ይሰበሰባሉ፤ የነፍሳት መዛግብት ቤቶችም ይከፈታሉ፤ ነፍሳትም ቀድሞ ወደ ተለዩበት ወደ ሥጋ ይመለሳሉ።"
                        },
                        {
                            "verse": 34,
                            "text": "መለከትም በተነፋ ጊዜ ሙታን እንደ ዐይን ጥቅሻ ይነሣሉ፤ በእግዚአብሔርም ፊት ይቆማሉ፥ እንደ እጃቸውም ሥራ ይሰጣቸዋል።"
                        },
                        {
                            "verse": 35,
                            "text": "ያንጊዜም ከሙታን ጋራ እንደምትነሣ ታያለህ፤ በምድር ላይ የሠራኸውንም ሥራ ሁሉ ታደንቃለህ፤ በዐይኖችህም ፊት ተጽፈው ባየሃቸው ጊዜ ያንጊዜ የማይረባ ጸጸትን ትጸጸታለህ።"
                        },
                        {
                            "verse": 36,
                            "text": "ከሙታን ጋራም እንደምትነሣ፥ እንደ ሠራኸውም ሥራ እንደምትቀበል ታውቃለህ።"
                        }
                    ]
                }
            ]
        },
        {
            "chapter": 15,
            "sections": [
                {
                    "title": null,
                    "verses": [
                        {
                            "verse": 1,
                            "text": "በጎ ሥራቸውን ያገኙ ያንጊዜ ደስ ይላቸዋል፤ ሙታን አይነሡም እያሉ ቸል ያሉ ግን ሙታን ከማይጠቅም ክፉ ሥራቸው ጋራ እንደ ተነሡ በአዩ ጊዜ ያንጊዜ ያዝናሉ።"
                        },
                        {
                            "verse": 2,
                            "text": "ያም የሠሩት ሥራቸው ይፈርድባቸዋል፤ የሚከራከራቸውም ሳይኖር እንደሚፈረድባቸው እነርሱ ራሳቸው ያውቃሉ።"
                        },
                        {
                            "verse": 3,
                            "text": "በልቅሶና በፍርድ ቀን በቍርጥ ፍርድ ቀንና በእግዚአብሔር ቀን ዝንጉዎች በሚቆሙበት ቦታ ይቆማሉ።"
                        },
                        {
                            "verse": 4,
                            "text": "በፍጹም ጨለማ ቀን፥ በጉም ቀን፥ በብልጭልጭታ ቀን፥ በመብረቅ ቀን፥"
                        },
                        {
                            "verse": 5,
                            "text": "በፍርሀትና በመንቀጥቀጥ ቀን፥ በብርድና በሙቀት ቀን፥ በውርጭም ቀን፥"
                        },
                        {
                            "verse": 6,
                            "text": "ክፉ ሰው ክፋትን እንደ ሠራ ፍዳን በሚቀበልባት ቀን፥ ንጹሕ ሰውም ንጹሕ ሥራን እንደ ሠራ ዋጋውን በሚቀበልባት ቀን፥ ኀጢአተኛም ኀጢአትን እንደ ሠራ ፍዳውን እንደሚቀበል፥"
                        },
                        {
                            "verse": 7,
                            "text": "ጌታም ከባርያው በማይከብርባት ቀን፥ እመቤትም ከባርያዋ በማትከብርበት ጊዜ፥"
                        },
                        {
                            "verse": 8,
                            "text": "ንጉሡም ከድሃው በማይከብርበት ጊዜ፥ ሽማግሌውም ከሕፃኑ በማይከብርበት ጊዜ፥ አባት ከልጁ በማይከብርበት ጊዜ፥ እናትም ከልጅዋ በማትከብርበት ጊዜ፥"
                        },
                        {
                            "verse": 9,
                            "text": "ባለጸጋው ከድሃው በማይከብርበት ጊዜ፥ ትዕቢተኛም ከተዋረደው ሰው በማይከብርበት ጊዜ፥ ታላቁም ከታናሹ በማይከብርበት ጊዜ፥ የፍርድ ቀን ናትና፥ የፍዳና የቅጣት ቀን ናትና፥ ሁሉም እንደ ሠራው የሚቀበልባት ቀን ናትና።"
                        },
                        {
                            "verse": 10,
                            "text": "በጎ ሥራ የሠሩም ዋጋቸውን የሚቀበሉባት ቀን ናትና፥ ክፉ የሠሩም ክፉውን የሚቀበሉባት ቀን ናትና።"
                        },
                        {
                            "verse": 11,
                            "text": "ዋጋቸውን ያገኙም ደስ የሚሰኙባት ቀን ናትና፥ ክፉውንም የተቀበሉ የሚያዝኑባት ቀን ናትና። ሙታን አይነሡም እያሉ መጻሕፍትን የሚያሳብሉትም ያያሉ።"
                        },
                        {
                            "verse": 12,
                            "text": "ያንጊዜም የምድር ኃጥኣን ስለ ሠሩት ኀጢአታቸውና በምድር ሳሉ መልካም ባለማድረጋቸው ስለሚያገኛቸው መረጋጋት ስለሌለው ኀዘናቸው ያለቅሳሉ።"
                        },
                        {
                            "verse": 13,
                            "text": "እንደዚሁም በምድር ላይ ሳሉ በጎ ሥራን ሠርተዋልና በጎ ሥራን የሠሩ የደጋጎች ደስታ እስከ ዘለዓለም ድረስ አይፈጸምም።"
                        },
                        {
                            "verse": 14,
                            "text": "ከሞትም እንደሚነሡ አውቀዋልና ከፈጣሪያቸው ሕግ አልወጡም።"
                        },
                        {
                            "verse": 15,
                            "text": "ከትእዛዙም ስላልወጡ ሁለት ሕይወትን ይወርሳሉ፤ በምድርም ላይ ዘራቸውን አበዛ፤ ልጆቻቸውንም ባረካቸው።"
                        },
                        {
                            "verse": 16,
                            "text": "በሰማያትም በትንሣኤ ቀን ባለጸጎች በሚደኸዩበት ጊዜ ለአባቶቻቸው የማለላቸውን መንግሥተ ሰማያትን ያወርሳቸዋል።"
                        },
                        {
                            "verse": 17,
                            "text": "ክፉ የሚሠሩና የሙታንን መነሣት የማያምኑ፥ የእግዚአብሔርን ሕግና የትንሣኤንም ቀን የማያስቡ ያለቅሳሉ።"
                        },
                        {
                            "verse": 18,
                            "text": "ያንጊዜም መጨረሻ የሌላት፥ ድኅነትና መረጋጋት የሌለባት የምታገኛቸውን መከራ ያያሉ፤ በልቡናቸውም መረጋጋትና ዕረፍት የሌለው ኀዘን ይሆናል።"
                        },
                        {
                            "verse": 19,
                            "text": "የማያንቀላፋ ትል፥ የማይጠፋም እሳት ያገኛቸዋል።"
                        },
                        {
                            "verse": 20,
                            "text": "ሥጋቸውም ባለበት ቦታ እሳትና ድኝ፥ ጥቅል ነፋስ፥ ውርጭና በረድ፥ ቀቅም በላያቸው ይዘንማል።"
                        },
                        {
                            "verse": 21,
                            "text": "የሙታንንም መነሣት በማያምኑ ሰዎች ላይ ገሃነመ እሳት አለባቸው።"
                        }
                    ]
                }
            ]
        },
        {
            "chapter": 16,
            "sections": [
                {
                    "title": null,
                    "verses": [
                        {
                            "verse": 1,
                            "text": "በሥጋህ፥ በእጅህና በእግርህ ጥፍር፥ በራስህም ጠጕር ያለውን እስኪ አንተ ራስህ አስበው፤ በቈረጥሃቸው ጊዜ ፈጥነው ይወጣሉና፥ ለማመን ልብና አእምሮ ከአለህ በዚህ ዕወቅ።"
                        },
                        {
                            "verse": 2,
                            "text": "እነዚህ የእጅህና የእግርህ ጥፍር፥ የራስም ጠጕር ከወዴት ይወጣሉ ትላለህ? ከሞት እንደምትነሣ ታውቅ ዘንድ በሌላ ሥጋ ያይደለ በአንተ ሥጋ የሚደረግ ትንሣኤን እንድታውቅ ይበቅሉ ዘንድ እግዚአብሔር ያዘጋጀው አይደለምን?"
                        },
                        {
                            "verse": 3,
                            "text": "አንተም የሙታን ትንሣኤ የለም እያልህ ሕዝቡን ስለአሳትህ ኀጢአትንና በደልን እንደ ሠራህ በሙታን ትንሣኤ ጊዜ ፍዳህን ትቀበላለህ።"
                        },
                        {
                            "verse": 4,
                            "text": "አሁንም የፍዳህ ቀን በደረሰችብህ ጊዜ ታያታለህ፤ ስንዴም ቢሆን፥ ገብስም ቢሆን አንተ ስንኳ የዘራኸው ይበቅል ዘንድ እንቢ አይልምና።"
                        },
                        {
                            "verse": 5,
                            "text": "ዳግመኛም አንተ የተከልኸው ተክል አልበቅልም አይልም፤ የወይን ተክልም ቢሆን፥ የበለስ ተክልም ቢሆን ቅጠሉና ፍሬው አይለወጥም።"
                        },
                        {
                            "verse": 6,
                            "text": "ወይን ብትተክልም በለስ ይሆን ዘንድ አይለወጥም፤ በለስም ብትተክል ወይን ይሆን ዘንድ አይለወጥም፤ ስንዴም ብትዘራ ገብስ ይሆን ዘንድ አይለወጥም፤"
                        },
                        {
                            "verse": 7,
                            "text": "ገብስም ብትዘራ ስንዴ ይሆን ዘንድ አይለወጥም። ነገር ግን ሁሉ በየዘሩና በየወገኑ፥ በየፍሬውና በየእንጨቱ፥ በየቅጠሉና በየሥሩ፥ ከእግዚአብሔር በሚገኝ የምሕረት ጠል በረከትን ተቀብሎ ፍሬን ያወጣል።"
                        },
                        {
                            "verse": 8,
                            "text": "እንደዚሁም ምድር እግዚአብሔር እንደ ዘራባት ነፍስንና ሥጋን ታስገኛለች፤ እግዚአብሔር የዘራቸው ሥጋና ነፍስ ተዋሕደው ይነሣሉ እንጂ በጎ ሥራ የሠሩ ሰዎች ክፉ ሥራ በሠሩ ሰዎች አይለወጡም፤ ክፉ ሥራም የሠሩ ሰዎች በጎ ሥራን በሠሩ ሰዎች አይለወጡም።"
                        },
                        {
                            "verse": 9,
                            "text": "መለከት የሚነፋበትም ሰዓት በደረሰ ጊዜ ሙታን ከእግዚአብሔር በሚገኝ የጠል ምሕረት ይነሣሉ፤ በጎ ሥራ የሠሩ ሰዎች የሕይወት ትንሣኤን ይነሣሉ፤ ዋጋቸውም እግዚአብሔር ለደጋጎች ያዘጋጀው፥ መከራና ደዌ የሌለበት፥ ከዚህም በኋላ ዳግመኛ የማይሞቱበት የንጹሓን ማደሪያ የደስታ ገነት ነው።"
                        },
                        {
                            "verse": 10,
                            "text": "ክፉ ሥራ የሠሩ ግን የደይን ትንሣኤ ተነሥተው ከአሳታቸው ከዲያብሎስ ጋራ፥"
                        },
                        {
                            "verse": 11,
                            "text": "ከሰው ልጆች ሁሉ አንድ ሰው ስንኳ ይድን ዘንድ ከማይወዱ ከሠራዊቶቹ ከአጋንንትም ጋራ ወደ ዘለዓለም ቅጣት ይሄዳሉ፤"
                        },
                        {
                            "verse": 12,
                            "text": "የጨለማ ዳርቻ ወደ ሆነ፥ ጥርስ ማፋጨትና ልቅሶ ወዳለበት፥ ይቅርታና ምሕረት ወደሌለበት፥ እስከ ዘለዓለም ድረስ መውጫ ወደሌለበት ወደ ገሃነም ይወርዳሉ። በሥጋቸው ሳሉ በምድር ላይ በሕይወታቸው በጎ ሥራ አልሠሩምና።"
                        },
                        {
                            "verse": 13,
                            "text": "ስለዚህም ነፍስና ሥጋ በትንሣኤ ጊዜ ይፈረድባቸዋል።"
                        },
                        {
                            "verse": 14,
                            "text": "እግዚአብሔር የተአምራቱን ብዛት የሚያሳይባት የነፍስና የሥጋን በአንድነት መነሣት ለማያምኑ ሰዎች ወዮላቸው!"
                        },
                        {
                            "verse": 15,
                            "text": "ሁሉም እያንዳንዱ እንደ ሥራውና እንደ እጁ ድካም ዋጋውን ይቀበላል።"
                        }
                    ]
                }
            ]
        },
        {
            "chapter": 17,
            "sections": [
                {
                    "title": null,
                    "verses": [
                        {
                            "verse": 1,
                            "text": "የስንዴ ቅንጣት ካልፈረሰች አትበቅልም፤ ፍሬም አታፈራም። የስንዴ ቅንጣት ብትፈርስ ግን ወደ ምድር ሥር ትሰዳለች፤ ቅጠልም ታወጣለች፤ ዝርዝርም ይሆናል፤ ፍሬም ያፈራል።"
                        },
                        {
                            "verse": 2,
                            "text": "አንዲቱ የስንዴ ቅንጣት ብዙ ቅንጣት እንደምትሆን እናንተ ታውቃላችሁ።"
                        },
                        {
                            "verse": 3,
                            "text": "እንደዚሁ ይህች ቅንጣት ከነፋስና ከውኃ፥ ከመሬትም የተነሣ ትበቅላለች፥ ፀሐይ ግን በእሳት ፋንታ ነው። ስንዴ ያለ ፀሐይ ፍሬ ማፍራት አይችልምና።"
                        },
                        {
                            "verse": 4,
                            "text": "ነፋስም ስለ ነፍስ ፋንታ ነው፥ ያለ ነፋስም ስንዴ ማፍራት አይችልም፤ ውኃውም ምድርን ያጠጣታል፤ ያረካታልም።"
                        },
                        {
                            "verse": 5,
                            "text": "መሬትም ውኃን ከጠጣች በኋላ ሥርን ታስገኛለች፤ ጫፏም ወደ ላይ ከፍ ከፍ ትላለች፤ እግዚአብሔርም የባረካትን ያህል ታፈራለች።"
                        },
                        {
                            "verse": 6,
                            "text": "የስንዴ ቅንጣት ግን እግዚአብሔር የፈጠራት ነባቢት ነፍስ ያደረችበት የአዳም አምሳል ነው፤ የወይን ግንድም እንደዚሁ ውኃ ይጠጣል፤ ሥርም ይሰድዳል፤ ቀጫጭኑ የሥሩ ገመድም ውኃን ይስባል።"
                        },
                        {
                            "verse": 7,
                            "text": "ውኃዋንም ወደ ቅጠሎች ጫፍ ያወጣታል፤ ከእግዚአብሔር የተገኘ ጠል ረጃጅም የሐረጎችን ጫፎች ያጠጣቸዋልና። በፀሐይም ሙቀት ይዘረዝራል፤ በእግዚአብሔርም ፈቃድ ፍሬን ያፈራል።"
                        },
                        {
                            "verse": 8,
                            "text": "ልብን ደስ የሚያሰኝ በጎ መዓዛንም ያደርጋል፤ በበሉትም ጊዜ እንደማያስርብ እህልና እንደማያስጠማ ውኃ ያጠግባል፤ በጠመቁትም ጊዜ የወይን ጠጅ ይሆናል።"
                        },
                        {
                            "verse": 9,
                            "text": "በጠጡትም ጊዜ “ወይን የሰውን ልብ ደስ ያሰኛል” ተብሎ በመዝሙር እንደ ተነገረ የሰውን ልብ ደስ ያሰኛል፤ ፈታ ፈታ ያለ ሰውም አፉን ከፍቶ በጠጣ ጊዜ ይሰክራል፤ በሳምባውም ይመላል፤ ደሙም ወደ ልቡ ይፈስሳል።"
                        },
                        {
                            "verse": 10,
                            "text": "የወይን ስካር እጅግ ያስታልና አእምሮውን ያሳጣዋል፤ ጐጻጕጹንና ገደሉንም እንደ ሰፊ ሜዳ ያደርገዋል፤ በእጁና በእግሩ ያለውንም እንቅፋትና እሾህ አያውቅም።"
                        },
                        {
                            "verse": 11,
                            "text": "እግዚአብሔርም ፈቃዱን በሚያደርጉና የሙታንን ትንሣኤ በሚያምኑ ስሙ ይመሰገን ዘንድ በወይን ግንድና በፍሬዋ እንዲሁ አደረገ።"
                        },
                        {
                            "verse": 12,
                            "text": "የሙታንን መነሣት የሚያምኑትንም በሕይወት ማደሪያ ደስ ያሰኛቸዋል።"
                        }
                    ]
                }
            ]
        },
        {
            "chapter": 18,
            "sections": [
                {
                    "title": null,
                    "verses": [
                        {
                            "verse": 1,
                            "text": "የሙታንን መነሣት የማታምኑ ሰዎች፥ ምን ያህል ስሕተትን ትስታላችሁ? ወደማታውቁትም ቦታ በወሰዷችሁ ጊዜ፥ በነፍስና በሥጋ በአንድነት የሙታንን መነሣት ስለ አላመናችሁ ወደ ገሃነም በጣሏችሁ ጊዜ ያንጊዜ የማይረባ ጸጸትን ትጸጸታላችሁ።"
                        },
                        {
                            "verse": 2,
                            "text": "ትቢያና ዐመድ የሆኑ ሙታን እንደማይነሡ እኛ እናውቃለን እያላችሁ የባልንጀሮቻችሁን ልቡና ታስታላችሁና በጎውንም ቢሆን፥ ክፉውንም ቢሆን እንደ ሠራችሁ ዋጋችሁን ትቀበላላችሁ።"
                        },
                        {
                            "verse": 3,
                            "text": "ስለዚህም ባልንጀሮቻቸውን ያስታሉ፤ ለሞታቸው ዕረፍት የለውምና፥ ለመቅሠፍታቸውም ኀይል የለውምና፥ በድካማቸውም የጸኑ አልሆኑምና፥ በእግዚአብሔር አደባባይም ይቆሙ ዘንድ አላቸውና።"
                        },
                        {
                            "verse": 4,
                            "text": "በመዓቱም በሚገሥጻቸው ጊዜ፥ ክፉም ስለ አደረጉ በሚቈጣቸው ጊዜ እጅግ ያፍራሉ፤ የእግዚአብሔርን መንገድ ሳያውቁ ይናገራሉና። ከየት እንደ መጡም አያውቁምና።"
                        },
                        {
                            "verse": 5,
                            "text": "የሚሄዱበትንም ገሃነም አያውቁም፤ ቍጡዎች፥ በሥራቸውም ጠማሞችና ክፉዎች ስለ ሆኑ እንደ ልቡናቸው ጥመት ለባልንጀሮቻቸው ያስተምራሉና፤ ትንሣኤ ሙታንም የለም እያሉ ጠማማ ነገርን የሚያስተምሩ ናቸውና።"
                        },
                        {
                            "verse": 6,
                            "text": "ያንጊዜም ሙታን እንደሚነሡ ያውቃሉ፤ ለሰው ልጆች ወገን ሁሉ የሚሆነውን የሙታን ትንሣኤ ስለ አላመኑ እንደሚፈረድባቸው ያውቃሉ።"
                        },
                        {
                            "verse": 7,
                            "text": "ሁላችን የአዳም ልጆች ስለ ሆንን በአዳምም ምክንያት ሞተናልና፥ ሁላችንም በአባታችን በአዳም ስሕተት ከእግዚአብሔር ዘንድ የሞት ፍርድ አግኝቶናልና።"
                        },
                        {
                            "verse": 8,
                            "text": "ዳግመኛም በሠራነው ሥራችን ፍዳችንን እንቀበል ዘንድ ከዚያ ከአባታችን ከአዳም ጋራ እንነሣለን፤ በአባታችን በአዳም አለማወቅ ዓለም ለሞት ተገዝትዋልና።"
                        },
                        {
                            "verse": 9,
                            "text": "ስለዚህም በአዳም መተላለፍ ፍዳን እንቀበላለን፤ ሥጋችንም በመቃብር ውስጥ ቀለጠች፤ አጥንቶቻችንም ደቀቁ።"
                        },
                        {
                            "verse": 10,
                            "text": "ምድርም ቅልጥማችንን ጠጣች፤ ጠፋንም፤ ደም ግባታችንም በትቢያ ጠፋ፤ ሥጋችንም በመቃብር ተቀበረ፤ የአማረ ቃላችንም በመሬት ተቀበረ።"
                        },
                        {
                            "verse": 11,
                            "text": "ከሚያበሩ ዐይኖቻችንም ትሉ ወጣ፤ መልካችንም በመቃብር ጠፋ፤ ትቢያም ሆንን።"
                        },
                        {
                            "verse": 12,
                            "text": "መልከ መልካም የነበሩ፥ ቁመታቸውም ያማረ፥ የቃላቸውም ንግግር የተቀላጠፈ የጐልማሶች የመልካቸው ደም ግባት ወዴት አለ? የአርበኞችስ ገናናነታቸው ወዴት አለ?"
                        },
                        {
                            "verse": 13,
                            "text": "የነገሥታቱ ኀይላቸው፥ የመኳንንቱስ ክብራቸው ወዴት አለ? በፈረስ መጠረር፥ በወርቅና በብርም ማጌጥ፥ በሚያንጸባርቅ የጦር መሣሪያም መጠረር ወዴት አለ?"
                        },
                        {
                            "verse": 14,
                            "text": "የመባልዕት ጣዕምና ጣፋጩ የወይን መጠጥ የት አለ?"
                        }
                    ]
                }
            ]
        },
        {
            "chapter": 19,
            "sections": [
                {
                    "title": "ምዕራፍ 19",
                    "verses": [
                        {
                            "verse": 1,
                            "text": "ነገሥታትንና መኳንንትን፥ ታላላቆችንና ክቡራንንም፥ የተዋቡ ሴቶችንና መልካማ ቆነጃጅትንም የሰበሰብሻቸው ምድር ሆይ፥ ከአንቺ የተነሣ ወዮ!"
                        },
                        {
                            "verse": 2,
                            "text": "ደም ግባት ያላቸውን፥ ባተ መልካሞች የሆኑትን፥ ዕውቀትና ልቡናም ያላቸውን፥ ቃላቸውም እንደምታንጐራጕር በገና፥ እንደ ክራርና እንደ መሰንቆም አመታት ያማረ ቃል ያላቸውን፥"
                        },
                        {
                            "verse": 3,
                            "text": "እንደ ጣፋጭ የወይን መጠጥም ደስ የሚያሰኝ ዜማ ያላቸውን፥ ዐይኖቻቸውም እንደ አጥቢያ ኮከብ የሚያበሩትን፥"
                        },
                        {
                            "verse": 4,
                            "text": "ቀኝ እጃቸውም እንደሚሰጥና እንደሚነሣ ጽኑዕ የሆነላቸውን፥ የሚነድፉ፥ እግሮቻቸውም ለማየት ያማሩና እንደተስተካከሉ መንኰራኩሮች የሚሮጡ ኀያላን ሰዎችን የሰበሰብሻቸው ምድር ሆይ፥ ከአንቺ የተነሣ ወዮ!"
                        },
                        {
                            "verse": 5,
                            "text": "በእግዚአብሔር ፈቃድ ተልከሃልና የመልከ መልካም ሰዎችን ነፍሳት ከሥጋቸው የለየህ ሞት ሆይ! ከአንተ የተነሣ ወዮ!"
                        },
                        {
                            "verse": 6,
                            "text": "አንችም ምድር! እግዚአብሔር ከአንቺ ያስገኛቸውንና ወደ አንቺ የመለሳቸውን ብዙዎች ሥጋዎችን ሰብስበሻልና ከአንቺ የተነሣ ወዮ! በፈቃደ እግዚአብሔር ከአንቺ ወጣን፤ ወደ አንቺም እንመለሳለን፤ በእግዚአብሔርም ፈቃድ በአንቺ ላይ ደስ አለን።"
                        },
                        {
                            "verse": 7,
                            "text": "ለሬሳዎቻችን ምንጣፍ ሆንሽ፤ በላይሽ ተመላለስን፤ በውስጥሽም ተኛን፤ ፍሬሽን በላን፤ አንቺም ሥጋችንን በላሽ።"
                        },
                        {
                            "verse": 8,
                            "text": "ከምንጭሽም ውኃ ጠጣን፤ አንቺም ከደማችን ምንጭ ጠጣሽ፤ ከመሬትሽ ስባት በላን፤ አንቺም የአጥንቶቻችንን ስባት በላሽ።"
                        },
                        {
                            "verse": 9,
                            "text": "ምግባችን ልትሆኝ እግዚአብሔር እንዳዘዘሽ ያማረ ጠል ከአለው ከመሬትሽ እህልን በላን፤ አንቺም የሥጋችንን ደም ግባት ተቀበልሽ፤ እግዚአብሔርም እንዳዘዘሽ ለምግብሽ ትቢያን አደረግሽው።"
                        },
                        {
                            "verse": 10,
                            "text": "ብዙዎች ኀያላን ነገሥታትንና መኳንንትን የሰበሰብህ፥ የፈጠራቸው እግዚአብሔርም እንዳዘዘህ ከገናናነታቸውና ከግርማቸው የተነሣ ያልፈራህ፥ ጦም አዳሪውንም ያልናቅህ ሞት ሆይ! ከአንተ የተነሣ ወዮ!"
                        },
                        {
                            "verse": 11,
                            "text": "መልካቸውም ለአማረ ሰዎች አልራራህም፤ ኀይለኞችንና አርበኞችንም አልተውህም፤ ባለጸጎችንና ድሆችን፥ መልከ ክፉዎችንና መልከ መልካሞችን፥ ሽማግሌዎችንና ልጆችን፥ ሴቶችንና ወንዶችንም አልተውህም።"
                        },
                        {
                            "verse": 12,
                            "text": "በጎ የሚያስቡትንና ከትእዛዙ ያልተላለፉትንም አልተውህም፤ በሥራቸውም እንደ እንስሳ የሆኑ ክፉ ነገር የሚያስቡትንም አልተውህም። በመልካቸው ደም ግባት፥ በቃላቸውና በነገራቸው ጣዕም ፍጹማን የሆኑትን አልተውህም።"
                        },
                        {
                            "verse": 13,
                            "text": "ቃላቸው ቁጡ የሆነና አፋቸውም ርግማንን የተመላ ሰዎችን አልተውህም፤ ነፍሶቻቸውንም በብርሃንና በጨለማ መዛግብትህ ሰበሰብህ።"
                        },
                        {
                            "verse": 14,
                            "text": "ምድርም መለከት እስከሚነፋበትና ሙታን እስከሚነሡበት ጊዜ ድረስ በዋሻም ቢሆን፥ በመሬትም ቢሆን ሥጋቸውን ሰበሰበች።"
                        },
                        {
                            "verse": 15,
                            "text": "ክፉ አድራጊዎች እንደ ሠሩት ሥራቸው ዋጋቸውን ይቀበላሉ፤ በመለከት ድምፅና በእግዚአብሔር ትእዛዝ ሙታን እንደ ዐይን ጥቅሻ ይነሣሉና፥ በጎ ሥራ የሠሩም ደስ ይላቸዋል።"
                        }
                    ]
                }
            ]
        },
        {
            "chapter": 20,
            "sections": [
                {
                    "title": null,
                    "verses": [
                        {
                            "verse": 1,
                            "text": "በፍርሀትና በመንቀጥቀጥ በፊቱ በቆምን ጊዜ በምድር የሠራነው ሥራችን ሁሉ እንደማይቀርና እንደማይሰወር እመኑኝ።"
                        },
                        {
                            "verse": 2,
                            "text": "ለመንገዳችንም ስንቅ ባልያዝን ጊዜ፥ ለሰውነታችንም ልብስ በሌለን ጊዜ፥"
                        },
                        {
                            "verse": 3,
                            "text": "ለእጃችንም ምርጕዝ፥ ለእግራችንም ጫማ በሌለን ጊዜ፥"
                        },
                        {
                            "verse": 4,
                            "text": "ድጥም ቢሆን፥ ጐጣጕጥም ቢሆን፥ ጨለማም ቢሆን፥ እሾህም፥ አሜኬላም ቢሆን፥ የባሕር ጥልቅም ቢሆን፥ የጕድጓድም ጥልቅ ቢሆን እኛን የሚወስዱበትን ጎዳናውን በማናውቅበት ጊዜ።"
                        },
                        {
                            "verse": 5,
                            "text": "የሚወስዱንንም አናውቃቸውም፤ ነገራቸውንም አንሰማም።"
                        },
                        {
                            "verse": 6,
                            "text": "እነርሱ ጥቋቍሮች ናቸውና፥ ወደ ጨለማም ይመሩናልና፥ ፊታቸውን አናይም።"
                        },
                        {
                            "verse": 7,
                            "text": "ነቢዩ ዳዊት እንደ ተናገረ፥ “ነፍሴ በላዬ በአለቀች ጊዜ አቤቱ ጌታዬ ጎዳናዬን አንተ ታውቃለህ፥ በዚች በሔድሁባትም ጎዳና ወጥመድ ሰወሩብኝ፤ ወደ ቀኜም ተመልሼ አየሁ፤ የሚያውቀኝም አጣሁ፤ የማመልጥበትም የለኝም።”"
                        },
                        {
                            "verse": 8,
                            "text": "ይህንም በተናገረ ጊዜ፦ አጋንንት እንደሚዘባበቱበትና ወደማያውቀው ጎዳና እንደሚመሩት ስለሚያውቅ ነው። ወደ ቀኝና ወደ ግራም ቢመለስ የሚያውቀው ሰው አላገኘም።"
                        },
                        {
                            "verse": 9,
                            "text": "እርሱንም የሚያውቀው አልነበረም፤ ነገር ግን በጨለማ መላእክት መካከል ነበረ።"
                        },
                        {
                            "verse": 10,
                            "text": "የጻድቃንን ነፍሳት ይቀበሉ ዘንድ፥ ወደ ሕይወት ብርሃን ቦታም ይወስዱ ዘንድ ወደ ደጋጉ የሚላኩ ረቂቃን መላእክተ ብርሃን ናቸው።"
                        },
                        {
                            "verse": 11,
                            "text": "ይቀበሏቸው ዘንድ፥ በሠሩት ኀጢአታቸውም ፍዳቸውን ሊቀበሉ ወደ ተዘጋጀላቸው ዘለዓለማዊ ቅጣት ይወስዷቸው ዘንድ ወደ ኃጥኣን ነፍሳት የሚላኩ ግን መላእክተ ጽልመትና አጋንንት ናቸው።"
                        },
                        {
                            "verse": 12,
                            "text": "ወደ ጥፋት ለሚወስዷቸው ዕረፍትና ድኅነት ካገኛቸውም መከራ እስከ ዘለዓለም ድረስ ማምለጥና መውጣት ለሌላቸው ለኃጥአን ነፍሳት ወዮላቸው።"
                        },
                        {
                            "verse": 13,
                            "text": "በቃየን መንገድ ሄደዋልና፥ በበለዓምም በደል ዋጋ ጠፍተዋልና፥ የሚያደርጉትንም አጥተዋልና። ገንዘባቸው ያልሆነውን የባዕድ ገንዘብ በግፍ ይወስዱ ዘንድ መማለጃንና አራጣን ለመቀበል ያመካኛሉና።"
                        },
                        {
                            "verse": 14,
                            "text": "እነርሱም እንደ ሠሩት ሥራቸው በገሃነም እሳት ፍዳቸውን ይቀበላሉ።"
                        }
                    ]
                }
            ]
        },
        {
            "chapter": 21,
            "sections": [
                {
                    "title": null,
                    "verses": [
                        {
                            "verse": 1,
                            "text": "የራሳቸው ገንዘብና የእጃቸው ሥራ ያልሆነውን የሌላውን ገንዘብ በዐመፅ የሚሰበስቡ ሰዎች ወዴት አሉ?"
                        },
                        {
                            "verse": 2,
                            "text": "ያለ ዋጋ የሌላውን ገንዘብ ይወስዳሉና፥ የምትደርስባቸው ዕለተ ሞታቸውንም ሳያውቁ ይሰበስባሉና፥ ገንዘባቸውንም ለባዕድ ይተዋሉና።"
                        },
                        {
                            "verse": 3,
                            "text": "ልጆቻቸውም በአባቶቻቸው ገንዘብ ደስ አይላቸውም፤ እንደ አባቶቻቸው እንደ እነርሱ ያሉ ኃጥኣንን በስርቆትም ቢሆን በቅሚያም ቢሆን፥ አስጨንቀው የሚይዙ የኃጥኣን ወገኖች ናቸውና።"
                        },
                        {
                            "verse": 4,
                            "text": "የአባቶቻቸውም ገንዘብ አይጠቅማቸውም፤ በንጥቂያና በግፍ ሰብስበውላቸዋልና፤ እንደ ጉም ሽንትና ነፋስ እንደሚበትነው ጢስም፥ እንደሚረግፍ ሣርም፥ በእሳትም ፊት እንደሚቀልጥ ሰም እንዲሁ የኃጥኣን ክብራቸው ይጠፋል።"
                        },
                        {
                            "verse": 5,
                            "text": "ዳዊትም እንደ ተናገረ፥ “ኀጢአተኛን እንደ ሊባኖስ ዛፍ ለምልሞና ከፍ ከፍ ብሎ አየሁት፤ በተመለስሁ ጊዜ ግን አጣሁት፤ ፈለግሁ፤ ቦታውንም አላገኘሁም።”"
                        },
                        {
                            "verse": 6,
                            "text": "የማይሞቱ መስሏቸው የሌላውን ገንዘብ በግፍ ስለሚሰበስቡ ዛሬ ባልንጀሮቻቸውን የሚበድሉ ሰዎች እንዳይመኩ የኃጥኣን ጥፋታቸው እንደዚህ በአንድ ጊዜ ነው።"
                        },
                        {
                            "verse": 7,
                            "text": "እናንተ ሰነፎች፥ እንደምታልፉ፥ ገንዘባችሁም ከእናንተ ጋር እንደሚያልፍ አስቡ፤ ወርቃችሁና ብራችሁ ቢበዛ የዛገ ይሆናል።"
                        },
                        {
                            "verse": 8,
                            "text": "ልጆችን ብታበዙም የመቃብር ብዛት ይሆናል፤ ቤቶችንም ብታበዙ የፈረሰ ይሆናል።"
                        },
                        {
                            "verse": 9,
                            "text": "የአምላካችሁ የእግዚአብሔርን ፈቃድ አልፈጸማችሁምና ከብት ብታበዙም ለጠላቶቻችሁ ምርኮ ይሆናል፤ ያልተባረከ ሆኗልና፥ እጃችሁን ያኖራችሁበት ገንዘብ ሁሉ አይገኝም።"
                        },
                        {
                            "verse": 10,
                            "text": "በቤትም ያለ ቢሆን፥ በዱርም ያለ ቢሆን፥ በመሰማሪያና በእርሻም ያለ ቢሆን፥ በእህል አውድማና በወይን መጭመቂያም ያለ ቢሆን አይገኝም።"
                        },
                        {
                            "verse": 11,
                            "text": "በሆዳችሁም ፍሬ ቢሆን ደስ አይላችሁም፤ ነገር ግን ከጠላቶቻችሁ የተነሣ ኀዘን ይሆንባችኋል። የእግዚአብሔርን ትእዛዝ ስላልጠበቃችሁ፥ እግዚአብሔር ከቤተ ሰባችሁ ሁሉ ጋር አያድናችሁምና።"
                        },
                        {
                            "verse": 12,
                            "text": "ሕጉንና ሥርዐቱን፥ ትእዛዙንም የጠበቁ ሰዎችን ግን ከበረከቱ አያሳጣቸውም፤ የለመኑትንም ሁሉ ይሰጣቸዋል፤ የምድራቸውን ፍሬና የሆዳቸውን ፍሬም ይባርክላቸዋል።"
                        },
                        {
                            "verse": 13,
                            "text": "እንዲገዙ እንጂ እንዳይገዙ፥ በዙሪያቸው ከአሉ አሕዛብም ሁሉ በላይ ያደርጋቸዋል፤ በመሰምሪያቸውም ቦታ በረከቱን ሁሉ ይሰጣቸዋል።"
                        },
                        {
                            "verse": 14,
                            "text": "እጃቸውን ያኖሩበትን ሁሉ፥ የእርሻቸውን ፍሬ ሁሉና የከብቶቻቸውን ቦታ ሁሉ ይባርክላቸዋል፤ በሆዳቸውም ፍሬ ደስ ያሰኛቸዋል።"
                        },
                        {
                            "verse": 15,
                            "text": "ከብቶቻቸውንም አያሳንስባቸውም፤ ከመከራቸውም ሁሉ ከበሽታና ከድካምም፥ ከጥፋትም፥ ከሚያውቁትና ከማያውቁትም ያድናቸዋል።"
                        },
                        {
                            "verse": 16,
                            "text": "በፍርድም ጊዜ ይከራከርላቸዋል፤ ከክፉ ነገርና ከመከራም፥ ከሚቃወማቸውም ሁሉ ያድናቸዋል፤ በመጀመሪያ የድንኳኑን ሥራ በአደራ የተቀበለ ሌዋዊ የድንኳኑን ሥራ ቢጠብቅ፥ በእግዚአብሔርም ፈቃድ ቢሄድ፥ በመጀመሪያው ሕግ እንደ ሕጉ ሁሉ ዐሥራቱንና ከሰው ጀምሮ እስከ ከብት ድረስ በኵራቱን ይሰጡት ነበር።"
                        },
                        {
                            "verse": 17,
                            "text": "ሙሴም የነዌ ልጅ ኢያሱን እንዳዘዘው በሚፈርዱበትና ለሚፈርዱለት ፍርድን እስኪሰጡ ድረስ ባለማወቅ ወይም በማወቅ ነፍስ የገደለ ሰው ቢኖር በዚያ ይድን ዘንድ በከተሞቻቸው ሁሉ መማጸኛ ከተማ ነበር።"
                        },
                        {
                            "verse": 18,
                            "text": "“ቀድሞ ከእርሱ ጋር ጠብ እንዳለው በልቡናችሁ መርምሩ አላቸው፤"
                        },
                        {
                            "verse": 19,
                            "text": "ምሳርም ቢሆን፥ ድንጋይም ቢሆን፥ እንጨትም ቢሆን፥ ባለማወቅ ከእጄ ስለ ወደቀ ያ የወደቀበት ሰው ሞተብኝ ቢል፥ መርምራችሁ አድኑት፤ ባለማወቅ አድርጎታልና ይድናል።"
                        },
                        {
                            "verse": 20,
                            "text": "በማወቅ ቢያደርገው ግን እንደ በደሉ ፍዳውን ይቀበላል፤ የሚምረውም የለም፤ ባለማወቅ ቢያደርግና ቢገድለው ግን ባለማወቅ አድርጎታልና እንዳይሞት መርምራችሁ አድኑት።”"
                        },
                        {
                            "verse": 21,
                            "text": "ሙሴም የእግዚአብሔርን ትእዛዝ እንዳይተላለፉ ለእስራኤል ልጆች እንደዚህ ሥርዐት ሠርቶላቸው ነበር፤ ከክፋትም ሁሉ እንዲርቁ ሥርዐት ሠርቶላቸው ነበር።"
                        },
                        {
                            "verse": 22,
                            "text": "በፍርዱና በሕጉ ይኖሩ ዘንድ፥ ጣዖት ከማማለክ፥ ሙቶ ያደረውንና አባላ የተመታውን ከመብላትም፥ በእግዚአብሔር ትእዛዝ ለሚኖሩና እንደ ሠራላቸው ከክፉ ሥራ ሁሉ ለሚርቁ ለሰው ልጆች ከማይገባው ሁሉ ፈጽመው ይርቁ ዘንድ አዘዛቸው።"
                        },
                        {
                            "verse": 23,
                            "text": "ነፍሳቸውንም ያድኑ ዘንድ፥ በጎ ከሠሩ ከአባቶቻቸው ጋራ ማደሪያቸውን ያገኙ ዘንድ በሰማይ ባለች ድንኳን አምሳል ከሠራላቸው ትእዛዝ እንዳይወጡ አዘዛቸው።"
                        },
                        {
                            "verse": 24,
                            "text": "በእግዚአብሔር ቃል ያመኑና በትእዛዙ የሄዱም እነርሱ የጻድቃን ልጆች ይባላሉ። የእግዚአብሔርን ፈቃድ ከአደረጉ ከአዳምና ከሴት ናቸውና።"
                        },
                        {
                            "verse": 25,
                            "text": "የአዳም ልጆች ነንና፥ በጎ ሥራንና እግዚአብሔርን ደስ የሚያሰኘውንም ሁሉ እንሠራ ዘንድ በመልኩና በምሳሌው ፈጥሮናልና አይንቀንም።"
                        },
                        {
                            "verse": 26,
                            "text": "በጎ ሥራን ብንሠራም በጎ ሥራን ከሠሩ ጋራ መንግሥተ ሰማያትን እንወርሳታለን፤ የሚወዱትን አይለያይምና።"
                        },
                        {
                            "verse": 27,
                            "text": "በንጹሕ የሚለምኑትን ሰዎች እጅግ ይወዳቸዋል፤ ጸሎታቸውንም ይሰማቸዋል፤ ቈርጠው ንስሓ የሚገቡትንም ንስሓቸውን ይቀበላቸዋል፤ ሕጉንና ሥርዐቱን፥ ትእዛዙንም ለሚጠብቁ ሰዎች ኀይልንና ጽናትን ይሰጣቸዋል።"
                        },
                        {
                            "verse": 28,
                            "text": "ፈቃዱንም ያደረጉ ሰዎች ለዘለዓለሙ በመንግሥቱ ከእርሱ ጋር ደስ ይላቸዋል፥ ፊተኞችም ቢሆኑ፥ ኋለኞችም ቢሆኑ ምስጋናን ያቀርቡለታል። ከዛሬ ጀምሮ እስከ ዘለዓለም አሜን።"
                        }
                    ]
                }
            ]
        }
    ]
}